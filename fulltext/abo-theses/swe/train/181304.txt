Skolans fostrande uppdrag i ett föränderligt samhälle
En kvantitativ studie om lärares syn på samhällsfostran

Robin Nylund
&
Elis Thylin

Magisteravhandling i pedagogik
Fakulteten för pedagogik och välfärdsstudier
Åbo Akademi
Vasa, 2021

Abstrakt
Författare

Årtal

Nylund, Robin & Thylin, Elis

2021

Arbetets titel
Skolans fostrande uppdrag i ett föränderligt samhälle
Publicerad avhandling för magisterexamen i pedagogik
Vasa: Åbo Akademi. Fakulteten för pedagogik och välfärdsstudier

Sidantal
87

Referat
Vårt nutida samhälle kännetecknas av förändring, utveckling och framtidsengagemang. Skolan
existerar inordnad i samhället och påverkas följaktligen av omvärldens förändringar
(Utbildningsstyrelsen, 2014, s. 18). Vi förbereder oss även inför framtiden genom att utbilda
för framtida behov och föreställda utmaningar. Exempelvis är syftet med den senaste
revideringen av styrsystemet att undervisningen bättre ska kunna ta hänsyn till förändringarna
i omvärlden och att stärka skolans uppdrag att bygga en hållbar framtid (Utbildningsstyrelsen
2014, s. 9). Relationen mellan skola och samhälle framstår därtill både som komplicerad och
svårbegriplig. Skolsystemet betraktas allt oftare som samhällets investering för framtiden och
samhället anser sig därmed ha rätt att ställa krav på verksamheten som bedrivs där (Biesta,
2020, s. 407). Samhället påverkar skolan och fostran som bedrivs i skolan inverkar oundvikligen
på samhället. För att bättre förstå skolan och samhällets ömsesidiga växelverkan har syftet för
denna studie varit att utforska finlandssvenska lärares syn på skolans samhällsfostrande uppgift.
Med avseende på studiens syfte har följande forskningsfrågor utarbetats:
1. Hurdant förhållningssätt har lärare till överföring av samhälleliga värderingar åt elever?
2. Hurdan uppfattning har lärare av skolan som en förändrings- och samhällsutvecklande
instans?
Med en kvantitativ enkätstudie bestående av flervalsfrågor besvaras studiens forskningsfrågor.
I studien ingick 68 finlandssvenska lärare inom den grundläggande utbildningen. Insamlade
data analyserades med hjälp av det statistiska verktygsprogrammet Statistical Program for the
Social Sciences (SPSS).
Denna studies resultat uppvisar att respondenter anser att skolan har en angelägen
uppgift att bedriva samhällsfostran. Respondenterna uppvisar även en öppen inställning till
överförandet av samhälleliga värderingar till elever. Respondenternas förhållningssätt till
överföring av samhälleliga värderingar överensstämmer i viss mån med respondenternas
förhållningssätt till läroplanen. De flesta respondenter ser det även som en viktig eller ganska
viktig uppgift att skolan fungerar till förmån för förändringar i samhället.
Indexord
fostran, samhällsfostran, värdegrund, utbildningsfilosofi, kasvatus, yhteiskunnallinen kasvatus,
arvopohja, kasvatusfilosofia, societal education, philosophy of education

Innehåll
Abstrakt
1 Inledning ................................................................................................................................ 1
1.1 Bakgrund .......................................................................................................................... 1
1.2 Syfte och forskningsfrågor ............................................................................................... 3
1.3 Disposition ........................................................................................................................ 4
2 Teoretisk referensram........................................................................................................... 5
2.1 Skolan som inordnad i samhället ...................................................................................... 5
2.1.1 Skolan som lärande och fostrande instans ................................................................. 8
2.1.2 Generationsförhållandet som pedagogisk infallsvinkel ........................................... 10
2.1.3 Skolans samhällsorientering .................................................................................... 12
2.1.3.1 Rekonstruktivism eller skolan som förändringsagent. ..................................... 14
2.1.3.2 Perennialism eller skolan som en samhällsfrånvänd instans. ........................... 15
2.1.3.3 Progressivism eller skolan som ett miniatyrsamhälle. ..................................... 16
2.1.3.4 Icke-affirmativ pedagogik – ett förbehållsamt förhållningssätt. ...................... 17
2.2 Lärarprofessionens uppdrag ........................................................................................... 18
2.2.1 Utbildningens syfte som grund för lärarens uppdrag ............................................... 19
2.2.2 Lärarens professionella frihet................................................................................... 20
2.2.3 Lärarens demokratiska uppdrag ............................................................................... 21
2.2.4 Överföring av värderingar i undervisningen ............................................................ 24
2.2.4.1 Indoktrinering. .................................................................................................. 25
2.2.4.2 Konditionering. ................................................................................................ 28
2.3 Fostran ............................................................................................................................ 28
2.3.1 Fostran och uppfostran som utbildningsbegrepp ..................................................... 30
2.3.2 Värdegrunden som underlag för skolans fostrande praktik ..................................... 31
2.3.3 Historiska förändringar angående målet med fostran .............................................. 37
3 Metod och genomförande ................................................................................................... 42
3.1 Studiens syfte och forskningsfrågor ............................................................................... 42

3.2 Kvantitativ metod ........................................................................................................... 42
3.2.1 Enkäter som datainsamlingsmetod .......................................................................... 43
3.2.2 Operationalisering .................................................................................................... 45
3.2.3 Urval ........................................................................................................................ 49
3.3 Databearbetning och analys ............................................................................................ 51
3.4 Tillförlitlighet och trovärdighet ...................................................................................... 53
4 Resultatredovisning ............................................................................................................. 55
4.1 Lärares förhållningssätt till överföring av samhälleliga värderingar .............................. 55
4.1.1 Lärares allmänna förhållningssätt till överföring av samhälleliga värderingar ....... 55
4.1.2 Lärares förhållningssätt till överföring av specifika samhälleliga värderingar ........ 58
4.1.3 Lärares förhållningsätt till fostran och värdegrundsarbete ...................................... 60
4.1.4 Utvalda enkätfrågor som relaterar till den första forskningsfrågan ......................... 62
4.2 Lärares uppfattning av skolan som en förändrings- och samhällsutvecklande instans .. 63
4.2.1 Lärares uppfattning av i hurdan omfattning skolan bör vara förändrings- och
samhällsutvecklande. ........................................................................................................ 63
4.2.2 Förändringens karaktär ............................................................................................ 65
4.2.3 Utvalda enkätfrågor som relaterar till den andra forskningsfrågan ......................... 67
4.3 Redovisning av utvalda enkätfrågor och öppna svar ...................................................... 68
5 Sammanfattande diskussion ............................................................................................... 75
5.1 Resultatdiskussion utgående från den första forskningsfrågan ...................................... 75
5.2 Resultatdiskussion utgående från den andra forskningsfrågan ....................................... 79
5.3 Metoddiskussion ............................................................................................................. 81
5.4 Förslag till fortsatt forskning .......................................................................................... 84
5.5 Avslutande diskussion .................................................................................................... 85
Källhänvisning ........................................................................................................................ 88

Bilagor
Bilaga 1: Enkäten
Bilaga 2: Publicerat inlägg i Facebook-grupp

Tabellbilagor
Tabellbilaga 1
Tabellbilaga 2
Tabellbilaga 3

Tabeller
Tabell 1 Sambandanalys mellan variabel samhällsvärde-överföring och skolvärdegrund ............ 57
Tabell 2 Svar på enkätfrågor angående specifika samhälleliga värderingar.................................. 59
Tabell 3 Svar på enkätfrågor angående fostrans- och värdefrågor ................................................ 61
Tabell 4 Svar på enkätfråga 6.2 ..................................................................................................... 62
Tabell 5 Variabel förändringsagents samband med variabel konventionalitet och åsiktstolerans 67
Tabell 6 Svar på enkätfråga 2.4 och 4.2 ........................................................................................ 67
Tabell 7 Svar på enkätfråga 6.5 ..................................................................................................... 69
Tabell 8 Svar på enkätfråga 8.1 och 8.2 ........................................................................................ 70

Figurer
Figur 1 Variabel samhällsvärde-överföring ................................................................................... 56
Figur 2 Variabel skolvärdegrund ................................................................................................... 57
Figur 3 Variabel förändringsagent ................................................................................................. 64
Figur 4 Variabel åsiktstolerans ...................................................................................................... 65
Figur 5 Variabel konventionalitet .................................................................................................. 66

1

1 Inledning
Inledningsvis presenteras avhandlingens bakgrund och övergripande temaområde. Därefter
presenteras syfte och forskningsfrågor. Slutligen presenteras avhandlingens disposition.

1.1 Bakgrund
Vårt nutida samhälle kännetecknas av en hög grad av framtidsengagemang och ett utryckt
behov av förändring och utveckling. Vi förbereder oss inför framtiden genom att utbilda för
framtida behov och föreställda utmaningar, där skolan utgör en brännpunkt för detta kulturella
framåtskridande. Skolsystemet betraktas allt oftare som samhällets investering för framtiden,
och samhället anser sig därmed ha rätt att ställa krav på den verksamhet som bedrivs där (Biesta,
2020, s. 407). Skolan har visserligen ur ett historiskt perspektiv alltid i någon utsträckning tjänat
sin samtid. Folkskolan uppkom exempelvis på 1800-talet utifrån statsmaktens behov av bildade
samhällsmedborgare för nationsbygget.
Det finns emellertid olika typer av utveckling och förändring och ännu flera sätt som
detta praktiskt kan komma att genomföras på. Den riktning som eftersträvas kommer alltid i
något avseende att prägla skolans verksamhet och form, vilket följaktligen påverkar
utbildningens omfattning och fostrans roll och betydelse i samtiden. Skolan är trots allt den
plats där man lättast och effektivast kan påverka ett samhälles riktning och framtid, eftersom
det är där som framtidens medborgare, beslutsfattare och ”influerare” utbildas. Skolan kan
därför användas som en plattform för att försnabba förändringar och utvecklingsrörelser i
samhället (Dewey, 2004, s. 56). Om detta anses godtagbart beror på hur man ser på skolan,
samhället och eleven, och därtill vems behov som primärt anses nödvändiga att tillgodose.
Samtidigt bör förändringens riktning, mål och relevans först specificeras innan förändring kan
få någon som helst betydelse för någon part.
Vi behöver därmed inse att med fostran och bildning följer ett stort och autentiskt
ansvar. Detta innebär att en medveten reflektion kring syftet med fostran och bildning behöver
äga rum på både ett individuellt och ett kollektivt plan. En fördjupad insikt om människan,
hennes människovärde och vad människans bestämning är – om hon har någon – är väsentlig
för att förstå målet med fostran eller vad fostran bör sträva efter. Med denna avhandling vill vi
belysa några väsentliga frågeställningar som bör aktualiseras när skolans samhällsrelation
diskuteras. Tanken är inte att ge ett förenklat och kortfattat svar angående skolans uppgift och

2
samhällsansvar, snarare att uppliva en diskussion kring detta. Eftersom skolans slutmål ännu
inte kunnat fastställas förutsätter det att en kontinuerlig och medveten reflektion äger rum bland
yrkesutövare, beslutsfattare och forskare angående skolans samhällsförhållande.
För skribenterna av denna avhandling inleddes under de sista två studieåren inom
klasslärarutbildningen en mer medveten reflektion kring nämnda frågor. Under våren 2020
pågick kursen Lärararbetets filosofiska grunder som behandlade utbildningsfilosofiska
förhållningssätt och pedagogikfilosofiska frågeställningar. På grund av den då nya
coronasituationen hade kursupplägget övergått till distansundervisning. Detta resulterade i att
alla föreläsningar inhiberades, inga gruppdiskussioner anordnades och att kursen enbart gav
utrymme för individuellt arbete. Som en direkt följd av den nya situationen var vi några
studerande som såg det fördelaktigt att bearbeta frågeställningarna gemensamt, dels för att öka
den filosofiska förståelsen av läraryrket, dels för att underlätta studievardagen. Vi samlades
därför inom ramen för de dåvarande restriktionerna och diskuterade pedagogik- och
utbildningsfilosofiska frågeställningar tillsammans. Under dessa diskussioner grodde ett frö
som resulterat i föreliggande avhandling.
Det verkar finnas ett tolkningsutrymme angående skolans fostrandeuppdrag – hur detta
bör förstås, förmedlas och förverkligas. Därför är området värdefullt att lyfta fram och belysas
genom forskning. Det finns däremot få avhandlingar som direkt fokuserar på fostran som
forskningsprojekt (Tallberg Broman, 2018, s. 65). Denna avhandling bidrar därmed till att fylla
ett tomrum inom forskningen. Fostran är den process genom vilken ett barn lär sig att gestalta
sig själv och förhålla sig till omgivningen. Genom skolans verksamhet bildar sig eleven ett
förhållningssätt till det omgivande samhället. Beroende på lärarens val av metod och innehåll
kommer elevens framväxande förståelse av och syn på världen att variera. Skolan har därmed
ett stort ansvar angående undervisningens innehåll och angående ur vilken infallsvinkel
innehållet lyfts fram i skolans verksamhet. En fråga som blir aktuell i spänningsfältet mellan
skola och samhälle är i vilken grad skolan bör jobba för samhällsutveckling och förändringar,
eller huruvida skolan har fog för att inte uppfylla de krav som ställs på den (Biesta, 2020, s.
416).
Vi ser det därför som angeläget att öppna upp för en etisk och filosofisk diskussion för
att om nödvändigt vara i stånd att kalibrera den stundande riktningen. Bör till exempel elever
fostras i att anamma ett klimathotsperspektiv? Borde skolan bidra till att minska på
köttkonsumtionen? Ska skolan inta ett könskritiskt förhållningssätt i det individuella mötet med
elever? Är all form av kritiskt tänkande tillåtet i klassrummet? Genom att i denna avhandling
undersöka lärares syn kan en plattform för ett meningsfyllt tanke- och åsiktsutbyte uppkomma.

3
Förmågan att utbyta idéer och tankar och förmågan att möta meningsmotståndare är en
grundförutsättning för att den demokratiska ordningen bibehålls i både samhälle och utbildning.
Genom att tankar och föreställningar möter motstånd kan en gedigen utveckling och sann
förbättring undan för undan komma att ta form.
Unless our ideas are questioned, they become part of the furniture of eternity. It is only
by incessant criticism, by constant rubbing in of differences, that any of our ideas
remain human and decent. The easy way is when we are not opposed. That enables us
to be dogmatic, and to regard whatever we happen to believe as of sovereign value. –
Where all think alike, no one thinks very much.
(Lippmann, 1915, s. 51)

1.2 Syfte och forskningsfrågor
Syftet med denna studie är att utforska finlandssvenska lärares syn på skolans samhällsfostrande
uppgift. Synen på samhällsfostran bygger delvis på uppfattningen om skolans uppgift i
samhället. Skolan befinner sig inte i ett vakuum utan existerar inordnad i omgivande strukturer
och påverkas följaktligen av omvärldens förändringar (Utbildningsstyrelsen, 2014, s. 18).
Huvudsyftet med denna studie är därför att utforska hur lärare uppfattar skolans fostrande
uppdrag i samhället med dess förpliktelse gentemot det omgivande samhället.
Följande forskningsfrågor har utarbetats för att uppfylla syftet med denna avhandling:
1. Hurdant förhållningssätt har lärare till överföring av samhälleliga värderingar åt
elever?
2. Hurdan uppfattning har lärare av skolan som en förändrings- och samhällsutvecklande
instans?
Forskningsfrågorna är tudelade. Den första forskningsfrågan handlar om samhällets inverkan
på skolan. Den andra forskningsfrågan handlar om skolans inverkan på samhället. Det är
emellertid lärares förhållningssätt och uppfattningar som utforskas, inte ett faktiskt förhållande.
Med samhälleliga värderingar avses de värderingar som återfinns i det omgivande
samhället. Samhället är icke-homogent, varför en närmare specificering av samhälleliga
värderingar är svår att tydligt avgränsa. Värderingar förändras enligt vad som är aktuellt vid en
viss tid och i ett visst samhälle. Med samhälleliga värderingar avses därför främst att undersöka
huruvida samhälleliga idéströmningar och nya tankesätt överförs i skolan.

4

1.3 Disposition
Avhandlingen är indelad i fem kapitel. Första kapitlet är en inledning till studiens tema med
tillhörande syfte och forskningsfrågor. I det andra kapitlet behandlas studiens teoretiska
utgångspunkter. Tredje kapitlet presenterar studiens kvalitativa tillvägagångssätt. Här beskrivs
valet av metod, genomförande av analys samt tillförlitlighet och trovärdighet. I det fjärde
kapitlet presenteras resultat som svarar på forskningsfrågorna och avhandlingens syfte. I det
femte och sista kapitlet diskuteras studiens resultat, metod, studiens syfte och ges förslag till
fortsatt forskning.

5

2 Teoretisk referensram
I detta kapitel presenteras avhandlingens teoretiska referensram. Inledningsvis presenteras
övergripande strukturer som inverkar på skolans roll i samhället. Generationsförhållandet ger
aspekter på skolans roll i samhället och skolans förhållande till det omgivande samhället
problematiseras och diskuteras genom fyra pedagogiska förhållningssätt. Därefter beskrivs
lärarens uppdrag med dennes friheter och skyldigheter i undervisningen samt aspekter
angående överföring av värderingar i undervisningen. Slutligen beskrivs fostran, synen på
värdegrunden och en historisk tillbakablick över målet med fostran.

2.1 Skolan som inordnad i samhället
Ordet skola härstammar från det grekiska ordet skholé som betyder vila. Skolan var
ursprungligen en fristad från samhället, vardagen och från fysiskt arbete. Filosofi, vetenskap,
gymnastik och kroppskultur var viktiga ämnen i den antika skolan. Lärandet var främst ett
intellektuellt lärande där specifika färdigheter såsom läsning, skrivning, räkning och talkonst
övades. Särskilda hus för lärandet grundades, vilket gjorde att lärandet frigjordes från det
sammanhang i vilket det senare skulle tillämpas. Ännu idag utgör skolan på sätt och vis ett eget
litet samhälle inom samhället i övrigt. (Hellquist, 1922; Stensmo, 2007, s. 12.)
Enligt Nationalencyklopedin (u.å.) är skolan ”en plats och en organisation för
undervisning”. Skolan i Finland är instiftad av staten och utbildningens innehåll bestäms delvis
utgående från den finländska lagen om grundläggande utbildning (628/1998). Barn som är
bosatta i Finland är läropliktiga, inte skolpliktiga. Läroplikten innebär en skyldighet att lära sig,
vilket nödvändigtvis inte behöver innefatta att gå i skola. Om skolgång inte inleds är barnet
pliktigt att förvärva kunskaper som motsvarar den grundläggande utbildningens lärokurs och
den ansvariga kommunen är skyldig att övervaka barnets framsteg. Att gå i skola är ändå en
rättighet för alla de finländska medborgare som står under läroplikten.
En gemensam läroplan för finländska skolor utarbetas på professionell grund utgående
från Finlands lag och förordning om den grundläggande utbildningen. Den nuvarande
läroplanen färdigställdes 2014 och trädde i kraft 2016 i de finländska skolorna. Kommunerna i
landet utfärdar i sin tur en lokal läroplan som stödjer sig på den nationella läroplanen.
Följaktligen är det skolorna och lärarna som slutligen tolkar och implementerar de mål som

6
blivit uppsatta inom både den lokala och den nationella läroplanen. Den undervisning som äger
rum i våra nationella skolor styrs således av staten, kommunerna och de enskilda skolorna.
Utbildningen har alltid varit ett viktigt men också känsligt område inom politiken.
Genom utbildningen formas medborgarnas värderingar, normer, kunskaper och färdigheter.
(Svensson, 2014, s. 28–29.) Ett grundantagande är därför att läroplanen inte primärt är ett
uttryck för nyvunna forskningsbaserade insikter, utan att den även speglar de omgivande
strömningarna i samhället. Styrdokumenten och läroplanen återspeglar därför också ”olika
intresseinriktningar, olika värderingar och olika syn på vad som anses viktigt att kunna”.
(Orlenius, 2001, s. 14–15) Läroplanen är därmed lika mycket ett politiskt dokument som ett
pedagogiskt verktyg och likafullt ett uttryck för samhällets förväntningar på skolan och de
förändringar som pågår i samhället som den är ett uttryck för skolans värdegrund (Uljens, 2008,
s. 33). Utbildningsstyrelsen (2014, s. 9) beskriver själva syftet med den senaste revideringen
enligt följande:
Syftet med revideringen av styrsystemet är att undervisningen bättre ska kunna ta
hänsyn till förändringarna i omvärlden och att stärka skolans uppdrag att bygga en
hållbar framtid.
Skolan befinner sig alltså i en ständig förändringsprocess samtidigt som den är kontextuellt
bunden till sin samtid och den lagstiftning den styrs av. Nya läroplaner utformas när en tidigare
anses förlegad och utdaterad. Utöver politiska krav på förändringar kan även förändringskrav
komma från bland annat föräldrar och lokala intressegrupperingar. Skolan måste ständigt hitta
nya sätt att förhålla sig till de krav och förväntningar som ställs på den för att framstå som
modern och tidsenlig. Att satsa på aktuella idéer och det som anses ”rätt” är ett sätt för skolan
att verka legitim i omvärldens ögon. (Larsson & Löwstedt, 2020, s. 28–29.) Slutligen är det
läraren som står i centrum för att uppfylla dessa förväntningar i ett skolsammanhang.
Utbildningsstyrelsen (2014, s. 18) konstaterar även att ”den grundläggande utbildningen ska
inverka positivt och konstruktivt på samhällsutvecklingen både nationellt och internationellt”.
Vi kan således förstå att skolan har en plats i det rådande samhällsbygget, så till den grad att
den förväntas ha en global inverkan.
Om vi betraktar förhållandet mellan skolan och samhället ur ett historiskt perspektiv
framkommer en tudelning: skolan är dels tänkt att förbereda och utbilda till nytta för samhället,
dels är själva grundtanken med skolan – skholé – att den bör utgöra en plats som måste skyddas
från samhällets krav för att ge den uppväxande generationen tid att mogna (Biesta, 2020, s.
409–410). Det omgivande samhället kan te sig som en komplex och svårbegriplig konstruktion
bestående av en mångfald institutioner, sociala kontrakt, kulturella seder och bruk.

7
Samhällslivet bygger dessutom på ett komplext och alltmer abstrakt ekonomiskt system, vilket
möjliggör att det rådande samhällslivet kan fortgå.
Samtidsekonomin är uppbyggd på premissen att en kontinuerlig ekonomisk tillväxt
behöver äga rum. Stannar denna tillväxt hotas det rådande välfärdssamhället som följd. Under
tidigare århundraden var denna ständiga tillväxt möjligt – nya världar upptäcktes och
industrialiseringen gav bränsle till den ekonomiska apparaten. När koloniseringen var till ända
och den fysiska verklighetens väggar gjorde sig gällande exploaterades istället en annan
dimension – dvs. tiden. Genom att investera i framtiden, främst genom aktiemarknadens logik,
kunde den rådande tillväxten och utvecklingen fortgå. Men även det området visade sig genom
diverse finanskriser och ekonomiska depressioner ha sina gränser. (Biesta, 2020, s. 413.)
På senare tid har en tredje dimension framträtt för att den ekonomiska expansionen ska
kunna fortgå – nämligen individens habegär. Paul Roberts förklarar i boken The impulse society
(2014) att vi i samhället kan urskönja ett växande mänskligt behov av omedelbar
tillfredsställelse. Synlighet på sociala medier och ökad digital aktivitet på sajter och
nyhetsmedier innebär ökade intäkter. Människans begär – inte vad hon är i behov utav – blir
utsatt för lockelser och marknadsföring. Det är det omedelbara och lättillgängliga som medför
att det samhälleliga impulsiva beteendet stärks. Vid försäljning är det främst associationen till
och begäret efter produkten som marknadsförs, snarare än produkten i sig själv. Människan är
numera inte enbart en faktor för ekonomisk tillväxt utan ”bit för bit har konsumentmarknaden
i princip flyttat in i individen”, vilket innebär att vi inte enbart lever i en impulsekonomi utan
även i ett impulssamhälle. Samma impulsiva tendenser återfinns numera även i staten,
medierna, akademin och i näringslivet, när dessa strävar efter samma sak. (Biesta, 2020, s. 413–
414; Lele, 2016, s. 76–77.)
Biesta (2020, s. 414) menar därför att vi kan förstå skolans situation i händerna på ett
otåligt och begärstyrt samhälle som vill ha en ”perfekt” skola. Eftersom skolan är inhyst i
samhället har skolan svårt att vara olydiga de krav som ställs på den. Istället för att fråga sig
den viktiga frågan om det som elever – eller föräldrar – önskar, verkligen fyller deras behov –
istället för samhällets begär – blir skolan en medlöpare till samhällets habegär. I nutid har vi i
stort sett blivit betingade med antagandet att förändring per automatik innebär en förbättring.
Utbildningen har därför kommit att alltmer anpassa sig efter samma förändringstankesystem
som återfinns i samhället och befinner sig i vissa hänseenden i framkant:
Bakom mycket av upptagenheten med utbildningens kvalitet och utbildningsväsendets
prestationer ligger en uttalad strävan efter social rättvisa. Problemet är att denna

8
strävan har löpt amok och att de goda avsikterna därmed fått problematiska
konsekvenser.
(Biesta, 2020, s. 410)
Orsaken enligt Biesta (2020, s. 411) är att det skett en förskjutning från en fokusering av
kvaliteten på ombesörjande och processer till en fokusering på kvaliteten på resultat och
uppnådda krav. Det är det resultatdrivande och begärstyrda samhället som inverkar på att skolan
alltmer anses som ett svar på samhällets problem och utmaningar. Det är visserligen goda
avsikter som ligger till grund för detta fokuseringsskifte. Skolan är däremot skyldig att kunna
stå emot samhälleliga krav som riskerar att undergräva dess pedagogiska uppdrag (Biesta, 2020,
s. 408).

2.1.1 Skolan som lärande och fostrande instans
Skolans uppkomst härrör från idén om utbildningens värde och nytta. Man kan se på skolan
som en institution som i sin yttersta essens bedriver utbildning. Genom historiens lopp har man
haft olika förståelser för vad denna utbildning ska bestå utav. I ett retroperspektiv ser man hur
utbildningen utvecklats och formats enligt olika tiders och generationers föreställningar och
syner på den pedagogiska verksamheten. Bland annat vad som är viktig kunskap, vilka
undervisningsmetoder som är lämpliga och vilka som bör få del av utbildningen har bidragit till
att synen ändrats vartefter tiden gått. Synen på utbildning har således ständigt förändrats och
förändras fortfarande. (Svedberg & Zaar, 2000, s. 17.)
Utbildningen i våra skolor består utav fostran och undervisning. Då dessa äger rum
pågår det som vi kallar för bildning. Det är först när det handlar om en planerad och organiserad
verksamhet som det blir tal om utbildning (Svensson, 2014, s. 26). Fostran och undervisning
anses sammantaget utgöra de två huvudsakliga uppdrag som skolan ansvarar för: ”Varje skola
som ger grundläggande utbildning har som uppdrag att undervisa och fostra. Detta innebär att
varje elevs lärande, utveckling och välbefinnande ska stödjas i samarbete med hemmen.”
(Utbildningsstyrelsen, 2014, s. 18)
Stensmo (2007, s. 15) gör en tydlig distinktion mellan (upp)fostran och undervisning.
Han förklarar och skiljer på dessa begrepp enligt det sätt varpå de förmedlas till eleven. Fostran
är följaktligen det område genom vilket värderingar och normer kommuniceras till eleven.
Detta område innefattar den affektiva och känslomässiga aspekten av den lärandes psyke. När
undervisning äger rum förmedlas å andra sidan kunskaper och färdigheter, vilket innefattar den
kognitiva, intellektuella aspekten av den lärandes psyke.

9
Hur utbildningen i ett samhälle ska drivas har varit föremål för diskussion allt sedan
uppkomsten av den första skolan. Vad ska man lära, hur ska man lära samt varför ska man lära
just det man har valt och på just det sättet, är frågor som all undervisning i någon mån bör
försöka svara på (Stensmo, 2007, s. 14). En annan fråga är vem som ska anses vara föremål för
denna undervisning (Svedberg & Zaar, 2000, s. 18). Det har historiskt sett inte varit självklart
att alla i samhället ska få del av allmän undervisning. Sokrates uppskattades inte av den styrande
eliten i antikens Grekland när han sökte undervisa massorna, varför han senare också blev
avrättad. Utbildningen tillhörde endast en mindre exklusiv skara i den tidens samhälle.
(Elmeroth, m.fl., 2006, s. 14).
Fostran och undervisningen i dagens skolor går hand i hand. Undervisningen måste ha
ett mål som den eftersträvar, ett syfte och en mening. Genom att eleven fostras kan
undervisningen komma till nytta i ett större sammanhang. Eleven blir en del av en större kontext
och socialiseras och lär sig tillsammans med andra elever, vilket fungerar förberedande med
tanke på det omgivande samhället. Skolans praktiska uppfostran är ett arbetande med normer,
värden och personliga förhållningssätt. Det handlar även om att lära eleven att fungera i ett
socialt sammanhang och att hitta ett adekvat förhållningssätt till människorna i sin omgivning.
Detta innefattar ett lärande av respekt och tolerans för oliktänkande och andra kulturer och
traditioner. (Imsen, 2006, s. 23–24.)
Fostran är i grunden dock ett filosofiskt dilemma som inte kan lösas. En bidragande
faktor är att pedagogiken har visat sig vara en kulturvetenskap. Fostran är alltså bunden på ett
eller annat sätt till kulturen som den befinner sig i. Kulturen överförs och bevaras till följande
generation genom bildande och fostrande verksamheter. Olika syner och teorier på fostran och
bildning har uppstått och utvecklats inom ramen för en kultur. Uljens menar sammantaget att
fostran strävar efter att uppnå ”det goda”. (Uljens, 1998, s. 74–76.) Huruvida detta främst gäller
samhällets goda eller individens goda beror i mycket hög grad på vilket ändamål man anser att
fostran sist och slutligen har i en viss kultur. Det är emellertid omöjligt att nå konsensus
angående fostrans mål i ett pluralistiskt samhälle (Uljens, 1998, s. 75). Därför förefaller det sig
som att samtida idéströmningar i mångt och mycket avgör vad som är eftersträvansvärt gällande
barns fostran.

10
2.1.2 Generationsförhållandet som pedagogisk infallsvinkel
Skolan och undervisningen har genom historien främst riktats till barn och följaktligen det
nalkande framtida samhället. Det är onekligen så att den föregående generationen bestämmer
riktningen till kommande generation. Den äldre generationen bör därmed fråga sig vad de vill
med den yngre generationen samt vilka förpliktelser dessa generationer har gentemot varandra.
(Uljens, 1998, s. 87.) Den äldre generationen innehar stor makt och ansvar när det kommer till
att styra den kommande generationen till att anamma seder och bruk som är eftersträvansvärda
i samhället. Barn anpassar sig efter sina föräldrar och upprepar och återskapar, exempelvis
genom lek, de mönster som de ser att vuxna följer. Seder och bruk som överfördes från en
generation till den följande hade som syfte att förbereda den kommande generationen att leva i
den befintliga kulturen. Samtidigt bidrog generationsöverföringen till samhällets och kulturens
fortsatta existens. I stabila samhällen var denna typ av upprepning av det förflutna det bästa
sättet att förbereda den kommande generationen för framtiden. (Holmström, 1982, s. 13.)
Den tyske filosofen Immanuel Kant beskriver generationsförhållandet med dess
svårigheter i sin skrift om pedagogik (1803). Kant menar att målet för människan och hennes
utbildning är att ständigt bli bättre och att kultivera sig själv. Utbildningstanken grundas därmed
i tanken om utbildningens och människans kontinuerliga utveckling som strävar mot sin
fulländning. Denna utveckling är däremot inte helt problemfri. Människan lär sig genom sina
misstag och insikt fås genom att den nuvarande positionen kalibreras i förhållande till det
fulländade. Det fulländade är dock i detta fall en abstrakt idé eller en tankeföreställning som
varken är förverkligad eller preciserad. Moralens lagar bör enligt Kant vara ledsagande i
processen. Det pågår därmed en ständig växelverkan mellan insikt och utbildning, eftersom
insikten fås genom utbildning och utbildningen bygger på insikt. Kants slutsats är därför att den
kontinuerliga utvecklingen är en långsam process och att en rätt uppfattning om
utbildningsmetoden fås genom att först bilda sig en grundlig förståelse av den samlade
erfarenhet och kunskap som den tidigare generationen fört vidare. Den åtföljande generationen
får då allt större möjlighet att bidra till utbildningens utveckling och förbättring. (Kroksmark,
2011, s. 274–275.)
När samhället moderniserades uppstod behovet av en moderniserad barnuppfostran och
kunskapsöverföring. I det förmoderna samhället var samhällslivet tätt förenat med arbets- och
vardagslivet. Pragmatikern John Dewey (1859–1952) lovordar den lärandeprocess som före
industrialiseringen existerade i hemmiljön: Bekantskapen med naturen, närheten till verkliga
ting och material, den faktiska processen och kunskapen om hur allt hörde ihop och tjänade

11
samhällslivet och vardagen innehade en oerhörd pedagogisk effekt (Dewey, 2004, s. 60–61).
Barn lärde sig genom att bara ”vara med”. Vardagen och de sysslor och seder som var en
naturlig del av livet fungerade som en naturlig uppfostrare. Samhället inhyste på det viset en
naturlig kunskapsöverförande kraft. I och med industrialiseringen och det moderna samhällets
framväxt bröts emellertid bandet mellan barndomen och de vuxnas arbetsliv. (Biesta, 2020, s.
408.)
Skolan blev sedermera en nödvändighet för det samhälleliga fortskridandet, där barnet
skulle förberedas inför sin framtida roll i samhället. Samtidigt ägde skolan en omhändertagande
uppgift för att frigöra föräldrarna till fabriks- och kontorsarbete. Detta syns tydligt i och med
att skolor upprättades först i städerna. Inom sinom tid kom skolor att etableras ute på
landsbygden där en distinkt uppspjälkning mellan barndom och det vuxna arbetslivet inte
omedelbart hade införlivats. Utgående från nämnda förändring i samhällslivet träder en annan
förståelse av skolan fram. Skolan behövdes för att skydda den uppväxande generationen och ge
den tid och det rum som de behöver för att senare möta framtidens mödor och plikter. Det finns
således en tudelning angående den moderna skolans uppkomst: kravet att skolan ska vara till
nytta för samhället och nödvändigheten av att hålla samhället på avstånd (Biesta, 2020, s. 409–
410).
Skolan har därutöver alltjämt visat sig verka i en historisk, social och samhällelig
kontext. Skolan kan sägas förkroppsliga de tankar, föreställningar, normer, förväntningar och
värderingar som råder i det omgivande samhället i en specifik tid. För varje skild tidsepok som
skolan verkat i har skolan återspeglat den människo- och kunskapssyn som varit gällande.
Skolan är således en konstruktion av sin samtid och kultur med dess rådande sociala
förhållanden. (Dahlberg & Lenz Taguchi 1994, s. 6–7; Ottelin, 1916, s. 17.)
De problem som följer, efter att man accepterat att skolan befinner sig i ett problematiskt
förhållande till sin samtid och det omgivande samhället, är att det inte finns någon etablerad
förståelse av hur detta inbördes förhållande mellan skola och samtid bör se ut. Ska skolan
definiera samtiden, eller samtiden definiera skolan? I frågan återfinns en anspelning på det
kända problemet om hönan och ägget – vad kom först? Men frågan har här en utvidgad
betydelse. Vilkendera av domänen influerar och avgör i högre grad den andra domänens öde?
Man kan se skolan som ett svar på både individens och samhällets behov, där bägge av dessa
värderas och vägs i förhållande till varandra för att bilda en överensstämmande syntes. Frågan
står ändå fortfarande kvar: På vilket sätt bör samtiden och samhället återspeglas i skolan och
vilken roll bör skolan ha i att svara på samhällets behov och krav på samtida och framtida
förändringar?

12
2.1.3 Skolans samhällsorientering
Det samhälle vi lever i idag utgör ett spänningsfält mellan dels det moderna samhället, dels det
postmoderna. Det postmoderna kan emellertid betraktas som en ytterlighet av det moderna
varför även begreppen påminner om varandra (Uljens, 2008, s. 26). Det moderna samhället
kännetecknas av bland annat utvecklingsoptimism, tilltro till vetenskap och ideologier och
tankemodeller som

sanningar. Det moderna samhället

har sitt ursprung i det

upplysningsfilosofiska tänkandet, där tro på förnuft, ordning och rationalism var i centrum. Det
postmoderna samhället kännetecknas däremot av olikheter, mångfald och subjektiva sanningar.
Ständig förändring är det postmoderna samhällets flyktiga verklighet. (Orlenius, 2001, s. 83–
85.)
På ett ideologiskt och moraliskt plan håller vi på att överge tanken om grundade och
objektiva sanningar. Moralen har tidigare varit grundad i religioner eller i etiskt koherenta
system. Numera skapar individen sin egen moral och bestämmer själv sina egna lagar – eller
annorlunda uttryckt: ”vi är kunniga men saknar moralisk kompass” (Uljens, 2008, s. 28). Den
postmoderna människan ses som ett oskrivet blad, vars sidor hon själv har att skriva. Människan
förverkligar sig själv och skapar sin egen identitet vartefter hon utvecklas och lär sig. Detta
betyder att fostran inom det postmoderna paradigmet saknar ett tydligt mål, eftersom det är upp
till elever att själva bestämma vad de vill bli. Ett postmodernt mantra är därför att individen
skapar sin egen identitet, där målet är att förverkliga sig själv. Tryggheten som tidigare funnits
i tradition och kultur hamnar individen alltmer att finna i sig själv. Avigsidan till detta är att
barn och ungdomar riskerar att utveckla stora problem i sin jag- och identitetsutveckling.
(Orlenius, 2001, s. 84–86.) Den nuvarande läroplanen ger även uttryck för eleven som en
identitetsskapande varelse:
En lärande organisation främjar genom sina värderingar och sin praxis jämställdhet
mellan könen och stödjer eleverna i deras identitetsskapande.
(Utbildningsstyrelsen, 2014, s. 29)
Man kan betrakta vår tid som ett erkännande av ”både samtidens och framtidens radikala
öppenhet”. En pedagogisk paradox i det senmoderna – dvs. i spänningsfältet mellan modernt
och postmodernt – är att vi uppfordrar barn att ta ställning till något som de ännu inte kan. En
annan paradox återfinns i det att fostra och förbereda barn för en kommande värld som ingen
känner till. Fostran har tidigare inneburit en fostran till befintliga samhällsstrukturer och
normer. När fostran inte är en fostran till det samtida, utan till det föränderliga, hamnar den
pedagogiska verksamheten ställa de rätta frågorna istället för att ge de rätta svaren. Eftersom

13
inga vedertagna sanningar kan åberopas som vägleder människan, är det följaktligen
medmänniskan som utgör subjektets referenspunkt. Eleverna blir således medvandrare och
medbedömare till det gemensamma fortskridandet. (Uljens, 2008, s. 26–29.)
Immanuel Kant menade under upplysningstiden att samhället behövde förändras till det
bättre. Skolan är en naturlig plats där denna utveckling både kan gynnas och missgynnas.
Skolan erbjuder barnen förutsättningar för att en individuell utveckling ska äga rum. Genom
denna individuella utveckling öppnas möjligheter för samhället att omformas av den föregående
generationens samlade expertis och kunskap. Kant menar dock att det finns två svårigheter när
det kommer till utbildningens försök att omvandla samhället för allmänhetens nytta. Den första
svårigheten är att föräldrar främst bryr sig om att deras barn klarar sig bra i världen. Föräldrar
tenderar därför att lära sina barn att på bästa möjliga sätt anpassa sig efter de aktuella
omständigheterna. Den andra svårigheten är att de styrande i samhället ser medborgarna som
verktyg för sina egna syften. För de styrande är det oftast mera angeläget att tjäna statsapparaten
än invånarna. Angående invånarna är det viktigt att dessa även arbetar för statens ändamål och
intressen – vilket bestäms av de styrande. Invånarnas bästa är därmed underlägset statens
intressen vid de tillfällen då dessa kolliderar. Det finns därmed en partiskhet hos både hemmen
och regenterna. Lösningen för Kant är att det främst är enskilda individers ansträngningar som
bidrar till en utveckling för allmänhetens bästa. Utveckling är därmed alltid en gradvis process
vars syfte är att föra mänskligheten mot sin bestämning. Det var således inte enbart samhällets
utveckling som här åsyftas, utan även mänsklighetens. En moralisk och etisk dimension träder
därmed in i den utvecklingsprocess som åstundas. Utbildningen behöver därför grundas på fasta
principer, enligt Kant. (Kroksmark, 2011, s. 276–279.)
Det samhälle som vår tids skola är underordnad kännetecknas däremot av förändring
och instabilitet. Vilka fasta principer som utbildningen bör grundas på i det postmoderna är
därför svårt att fastställa. Holmström (1982, s. 13) skrev påfallande klarsynt för närmare 40 år
sedan om skolans redan då pågående paradigmskifte:
Teknik och teknologier, normer och regler föråldras snabbt. [...] I vårt samhälle
förbereds barnen genom att framtiden föregrips i nutiden, det vill säga genom en
överföring av något som ingen har upplevt. Barnen förbereds på att delta i samhällslivet
i framtiden genom att det förgångna, den tidigare grunden för uppfostran, alltmer
förklaras ogiltig.
Istället för att svara på det omgivande samhällets behov har skolan alltmer gått över till att svara
på det kommande samhällets behov. Nya områden tillkommer med jämna mellanrum och det
är inte sällan som skolan blir en plats för att förhindra eller lösa samhällsproblem (Imsen, 2006,

14
s. 26). Ett problem är att det inte finns någon enhetlig syn på det framtida samhället. Eleverna
förbereds oavsett på förändring, även om förändringens natur och riktning inte går att förespå.
Den nuvarande läroplanen uttrycker även att ”behovet av mångsidig kompetens uppstår ur de
förändringar som sker i den omgivande världen” (Utbildningsstyrelsen, 2014, s. 20). Skolan
hamnar därmed att föregripa den förändring som är annalkande i samhället. Skolan bidrar på så
vis i sättet den agerar, mer eller mindre, till denna förändring genom att ta aktiva beslut gällande
framtiden. Man bör emellertid fråga sig hur stort och hurdant ansvar skolan är kapabel att bära
på sina axlar. Det kan även betraktas som en undanflykt att den vuxna generationen väljer att
delvis förskjuta ansvaret till den framväxande unga generationen.

2.1.3.1 Rekonstruktivism eller skolan som förändringsagent.
Rekonstruktivism innefattar en samhällssyn som utgår från att kulturen och samhället är i behov
av ständig förnyelse. Utbildning och skola anses i denna förnyelse ha en viktig uppgift i arbetet
att förbättra kulturen och samhället. (Stensmo, 2007, s. 260.) Rekonstruktivism som pedagogisk
riktning eller filosofi innebär därmed i praktiken att läraren ska hjälpa eleven tolka
samhällsutvecklingen och forma samhället. Det samhällsvetenskapliga innehållet bör därmed
utformas så att eleven kan bidra till samhällsutvecklingen. (Bø, 2002, s. 211.)
Samtida kultur- och samhällsfrågor lyfts med fördel fram i syfte att identifiera kulturella
och sociala problem. Skolan är även i hög grad framtidsinriktad och visionär, där det goda
samhället och utopiska målsättningar är vägledande för innehållet i undervisningen.
Förändringar och samhällsreformer påbörjar redan på skolnivå där eleverna blir en resurs för
att få förändringar i stånd. Beroende på undervisningens innehåll och på sättet som det
presenteras samt genom de uppmaningar eller eventuella lösningar som undervisningen tar fasta
på, styrs eleverna i en given riktning. (Orlenius, 2001, s. 22; Stensmo, 2007, s. 239, 260.)
Studien Fostering transformational teacher agency in Finnish teacher education
(Matikainen, Männistö & Fornaciari, 2018) redogör för hur det experimentella
lärarutbildningsprogrammet CITE (Critical Integrative Teacher Education) lyckas svara på de
behov som uppstår i en föränderlig värld. Med hjälp av ovannämnda studie kan vi få en
uppfattning om hur den transformativa skolan strävar efter att förändra samhället. Enligt
artikeln finns det två motsägelsefulla intressen som möts i dagens skola. Det ena är att lärare
förväntas forma elever som kan utveckla landets konkurrenskraft på den globala marknaden,
medan det andra är att läraren ska ansvara för att bygga en ekologiskt och socialt hållbar framtid.
Den traditionella utbildningsdiskursen innebär att tillhandahålla nationen med arbetskraft som
kan konkurrera på den globala marknaden. En sådan utbildning är emellertid inte öppen för

15
förändring. Den transformativa utbildningsdiskursen understryker däremot lärarens etiska och
ekologiska ansvar i förhållande till samhället och elever. Studien använder i analysen idéer från
kritisk social pedagogik, vilket enligt författarna innebär att undervisningen och dess innehåll
är definierade av det nutida samhällets behov av förändring.
Ett annat kännetecken för rekonstruktivism är att eleverna “måste övertygas om
nödvändigheten av att rekonstruera det samhälle de lever i och denna övertygelse måste börja i
skolan” (Stensmo, 2007, s. 261). Rekonstruktiv undervisning har därför alltid framtiden i fokus.
Övertygelsen sker med hjälp av demokratiska procedurer där skäl för och emot denna
förändring ges. Det är således fråga om en till synes demokratisk rekonstruktion som behöver
få sitt positiva bifall från majoriteten och medborgarna. ”Eventuell kritik mot bristande
objektivitet eller neutralitet avfärdas med hänvisningen till att all undervisning är en social,
kulturell konstruktion som vilar på grundläggande värderingar” (Orlenius, 2001, s. 221).
Rekonstruktivismen lägger därför grunden för en varaktig revolution, som inte bygger på
snabba förändringar eller politiska omställningar. Den är varaktig eftersom det i första hand är
en revolution som äger rum i människors medvetande. (Stensmo, 2007, s. 261.)
Enligt Matikainen m.fl. (2018) behöver unga människor införas i perspektiv som
bemöter

utmaningar

såsom

multikulturalism,

flyktingrörelsen,

klimatförändringen,

nationalismen och populismen. Denna typ av ”vidgade perspektiv” kan fungera som verktyg
för att motivera eleverna att driva på förändring. Enligt Stensmo (2007, s. 260) är rekonstruktiv
utbildning till för samhällen som befinner sig i kris. Exempel på den här rekonstruktivistiska
idén framkommer i Theodore Bremalds verk Ends and Means in Education: A Midcentury
Appraisal (1950). Där förutsätter han att världen befinner sig i en djupgående kris och enda
sättet att föra världen ur den här krisen är genom att utbildningen blir ett samhälleligt och
kulturellt verktyg (Myhre, 1996, s. 200). Om man genom utbildningen lyckas skapa en bild av,
eller medvetandegöra elever om, att samhället befinner sig i en existentiell kris, är det lättare
att övertyga eleverna om att förändring är en nödvändighet och den enda utvägen ur krisen.

2.1.3.2 Perennialism eller skolan som en samhällsfrånvänd instans.
Perennialismen står i motsatt förhållande till rekonstruktivismen. Om rekonstruktivismen
fokuserar och grundar sig i det framtida, grundar sig perennialismen i det historiska och
vedertagna. Perennialism kommer från latinets perennis som betyder ”som varar hela året”
(Oxford dictionary of English, u.å). Perennialismen sätter skolan i en traditionell funktion vars
uppgift är att upprätthålla befintliga normer och strukturer som återfinns i samhället. Läraren är
förebilden för den klassiska utbildningen och ett föredöme när det gäller bildning och förnuft.

16
Utbildningen kännetecknas således som en traditionell pedagogik vars innehåll består av
informativt stoff och färdigheter, som erövrats i det förflutna. (Dewey, 2004, s. 166; Stensmo,
2007, s. 239–240.)
Perennialismen fokuserar på det som är beständigt i människans livsvillkor. Det
allmänmänskliga hos människan är hennes rationalitet, det vill säga förmågan att resonera och
handla förnuftigt. Människan är tänkt att leva ett förnuftigt liv, kapabel att hantera sina
instinkter och känslor. Undervisningen är därmed främst intellektets undervisning. Därför är
frågor som sysselsatte Aristoteles och medeltidens filosofer relevanta för både dagens och
framtidens människor. Skolans har sin uppgift i att förmedla grundläggande saker och
kunskaper som är nödvändiga för det mänskliga livet. Utbildningens uppgift blir därmed att
lyfta fram bestående sanningar och värden i undervisningen. Eleverna bör frånhållas
relativistiska hållningar som bidrar till förvirring och ovisshet hos barnet. Att ständigt lära sig
att anpassa sig till nya föränderliga situationer är både obehövligt och kommunicerar en felaktig
bild av verkligheten. Enligt perennialismen är utbildningen en förberedelse för livet, inte en
reproduktion av vuxenlivet. Därför anser den perenniala filosofin att skolan ska vara en
artificiell institution, gjord för att utveckla intellektet, avskild från samhälls- och vuxenlivet.
(Stensmo, 2007, s. 246–247.)

2.1.3.3 Progressivism eller skolan som ett miniatyrsamhälle.
Progressivism kommer från ordet progression, vilket innebär framåtskridande eller jämn
tillväxt (Svenska akademien, 2015). Till skillnad från rekonstruktivismen betonar
progressivismen primärt elevens individuella framsteg, inte samhällets. Eleven är i centrum för
undervisningen. Läraren fungerar således som en handledare som vägleder och stimulerar
elevernas målinriktade aktiviteter. Det är därmed elevens framtida behov och intressen som
bestämmer skolans verksamhet. (Stensmo, 2007, s. 239.)
John Dewey (1859–1952) förknippas med progressivismen genom sin pragmatiska
pedagogik (Stensmo, 2007, s. 251). Dewey menade att skolan borde utgöra ett
miniatyrsamhälle, eller ett embryo, som skulle representera livet så som det levs utanför
skolmiljön (Dewey, 2004, s. 72). Det stora och moderna samhället utanför ter sig så obegripligt
och mångfasetterat för barnet. Därför är det omöjligt att bringa ordning och reda utan att
förvirras eller distraheras vid en direkt exponering vid dess komplexa verklighet. Genom att
skolan återskapar och representerar samhället har elever en riktig förutsättning att förstå dess
komplexitet. Genom det sociala sammanhang som skolan erbjuder vinner eleverna viktiga
insikter om sociala strukturer, vilket på ett naturligt sätt förbereder dem att i framtiden äga

17
möjligheten att utöva och inverka sociala förändringar. Skolan syfte är emellertid inte en
förberedelse för framtiden, utan en chans att bli en del av livet. Livet bör levas så som det levs
för närvarande – lika verkligt som det levs i hemmet, i grannskapet eller på lekplatsen. Tillväxt
och lärandet sker genom att man är närvarande i verkligheten. Lärandet måste förankras till
nutiden och finna sitt syfte i barns vardag – inte i en abstrakt och avlägsen framtid som eleven
eventuellt kommer att infinna sig i. (Dewey, 2004, s. 63–65).
Dewey menar att skolans samhällsliv bör växa fram ur hemlivet. Eleven lär sig bäst
genom att lärandet anknyts till saker som är relevanta och bekanta för eleven. Lärandet beskrivs
som en form av samhällsliv. Den består dock inte i ett gemensamt kunnande och vetande.
Istället betonar Dewey den gemensamma aktiviteten som det som bildar samhällslivet. Det är
det sociala engagemanget och den samhälleliga aktiviteten som bildar samhällslivet. (Dewey,
2004, s. 48–49.) Dewey ser ändå att skolan intar en viktig plats i samhället på grund av dess
sociala roll. Allt det som samhället tidigare har uppnått framställs genom skolans förmedling.
Den deltar således i det sociala framåtskridandet när den förbinder det förflutna med nutiden
och visar på framtida möjligheter. Skolan bör enligt Dewey varken föregå eller förhindra den
samhälleliga utvecklingen, utan snarare svara på de behov som finns i det nya samhället som
håller på att växa fram (Dewey, 2004, s. 59).

2.1.3.4 Icke-affirmativ pedagogik – ett förbehållsamt förhållningssätt.
Den icke-affirmativa pedagogiken ger utrymme för eleven att öva upp en medveten
självständighet i sitt tänkande. Den fria reflekterande processen medför möjlighet för eleven att
själv finna ett lämpligt förhållningssätt till omvärlden. Det är den växandes egna intressen som
avgör slutmålet för den pedagogiska verksamheten. Pedagogen förhåller sig då till den växande
på ett erkännande men ändå på ett icke-affirmerande sätt. Eleven ses inte som en på förhand
determinerad till något, utan bör självständigt hitta sin plats och göra sin röst hörd. (Uljens,
2017, s. 80–81.) Icke-affirmativ pedagogik är således varken normerande eller transformativ.
Den avsäger sig en färdig bestämmelse som vet vad som är bäst för eleven. Den transformativa
pedagogiken menar sig veta vad eleven bör befrias till, medan den normativa pedagogiken
menar sig veta vad eleven bör fostras till. Icke-affirmativ pedagogik intar ett kritiskt
förhållningssätt till bägge synssätten och fokuserar på att förstå de bakomliggande frågorna
istället för att peka på de rätta svaren eller lösningarna. (Uljens, 2014, s. 62–63, 113.)
Tanken är att undvika att leda in den uppväxande mot en på förhand bestämd
världsuppfattning. Den icke-affirmativa pedagogiken bygger därför på föreställningen om
eleven som kapabel att göra självständiga val och att bearbeta sina egna upplevelser och

18
erfarenheter. Människan äger ett dynamiskt förhållande till omvärlden där hon både bestäms
utgående från omvärlden samtidigt som hon bestämmer på vilket sätt hon blir bestämd. F.D.E.
Schleiermacher (1767–1834) introducerade begreppen receptivitet och spontanitet för att
beskriva detta dynamiska förhållande. ”Receptivitet” innebär människans förmåga att erfara
och uppfatta omvärlden. ”Spontanitet” innebär människans förmåga att svara på dessa intryck
och att orientera och rikta sig själv mot omvärlden. (Uljens. 2014, s. 32, 34.)
Den icke-affirmativa praxisen innebär därmed att pedagogen socialiserar eleven till det
rådande samtidigt som detta görs med en ifrågasättande hållning. Själva pedagogikformen
innebär att pedagogen varken bekräftar ett visst förhållningssätt eller intar ett omskapande
förhållningssätt till det rådande. Det är den eftertänksamma och undrande hållningen som
vägleder pedagogen och dennes förfarande. Om fostran förutsätter en fostran inom rådande
föreställningar och traditioner, intar pedagogen en ifrågasättande hållning till dessa. På samma
sätt intar pedagogen en ifrågasättande hållning när det förutsätts att han eller hon fostrar i ideal
som överskrider det samtida. (Uljens, 2014, s. 43.)
Utbildningen ses inom den icke-affirmativa pedagogiken som varken över- eller
underställd politiska processer. Utbildningen är visserligen beroende av politiska processer men
politiken styr inte undervisningen. (Uljens, 2015, s. 212.) Den pedagogiska verksamheten bör
således varken fungera i en samhällstransformerande eller normativ riktning. Ett ickeaffirmativt förhållningssätt innebär därför att skolan intar ett förhållande till samhället som
samtidigt är bejakande och ifrågasättande. Detta innebär även att pedagogen bör undvika att
oproblematiskt bekräfta det rådande eller ideala framtida tillstånd (Uljens, 2014, s. 63). Inga
fastslagna samhällsideal finns utstakade vartåt skolan bör röra sig. Den icke-affirmativa
pedagogiken intar därmed ett demokratiskt förhållningssätt som försöker återspegla en
demokratisk realitet, där eleven ges möjlighet att värdera och forma sig en egen uppfattning.

2.2 Lärarprofessionens uppdrag
För att förstå samhällsfostran behöver vi känna till de uppdrag som hör till läraryrket.
Läraryrkets uppdrag består dels av de nationella styrdokumenten dels av mera indirekta,
underförstådda uppdrag som kan kopplas till läraryrkets professionella natur. Det som är
intressant för denna avhandling är hur läraryrkets etiska dimension tar sig till uttryck i
praktiken. Vilka etiska frågeställningar behöver lärare vara medvetna om, och hur förhåller sig

19
lärare till den fostrande roll som de befinner sig i? Eftersom läraryrket är ett relativt autonomt
yrke behöver dessa frågor medvetandegöras.
Professionalism härleds från ordet profession som kommer från det latinska ordet
professio, vilket har betydelsen yrke eller erkännande (Svenska Akademien, 1954). Begreppet
professionalism kan förstås på flera olika sätt. Det kan syfta på att man utövar någonting på en
nivå där man blir avlönad. Det kan också syfta på att man utför ett arbete på ett professionellt
sätt och att man då utför de yrkesspecifika uppgifterna på ett riktigt och exemplariskt sätt.
Termen kan också syfta på olika yrken som har en specifik roll i samhället, så kallade
professionella yrken. Advokat- och läkaryrket inbegrips oftast i den här definitionen, men också
läraryrket kan inbegripas i definitionen professionella yrken. (Carr, 2000, s. 22.)
Definitionen på ett professionellt yrke bygger på vissa kriterier. Yrket tillför samhället
en offentlig tjänst. Det finns teoretiskt och praktiskt grundad expertis inom yrket. Yrket har en
distinkt etisk dimension som kommer till uttryck i yrkesutövandet. Yrket kräver en organisering
och reglering av rekrytering och disciplinära åtgärder. Det sista kriteriet innebär att yrket kräver
en hög nivå av individuell autonomi och därmed förutsätter en förmåga att göra självständiga
bedömningar av yrkesutövarna. (Carr, 2000, s. 22–23.)

2.2.1 Utbildningens syfte som grund för lärarens uppdrag
Enligt Carr (2003, s. 10) är läraryrket en teleologisk arbetsform, vilket betyder att det har en
bestämd riktning. För att yrkesutövarna, dvs. lärarna, ska kunna göra självständiga
professionella bedömningar behöver de en god förståelse av vad utbildningens syfte är. Det
finns ett allmänt accepterat tankesätt som säger att utbildningens syfte är inlärning och
undervisningens uppgift är att främja lärande. Denna syn på utbildningens syfte är däremot
väldigt ensidig även om den vid första anblick verkar förnuftig. Syftet med utbildningen bör
istället betraktas ur ett tredimensionellt perspektiv. Utbildningen består av tre olika domäner
som i olika sammanhang behöver prioriteras på olika sätt. Den första är skolan som en
kvalificerande domän (eng. qualification), vilket syftar på överförandet och mottagandet av
kunskaper och färdigheter. Domänen syftar också på att man genom att utrusta eleverna med
olika kompetenser kvalificerar dem och förbereder dem för att bemöta det moderna komplexa
samhället. (Biesta, 2015, s. 76–77)
En annan aspekt som utbildning medför är att eleverna får ta del av och förs in i
politiska, kulturella, sociala, religiösa och professionella traditioner och ordningar. Detta är den
socialiserande domänen (eng. socialisation). Alla utbildningstraditioner påverkar eleven på ett

20
eller annat sätt, oavsett om eleven väljer att identifiera sig med traditionen eller ta avstånd från
den traditionen. Vilket narrativ i exempelvis historia- eller religionsundervisning som
prioriteras avslöjar vilken tradition utbildningen är en del av och vilken tradition eleverna
socialiseras in i. (Biesta, 2015, s. 77.)
Förutom att utbildning kvalificerar och socialiserar påverkar den också eleven som en
unik individ på ett positivt eller negativt sätt. Detta är den subjektifierande domänen (eng.
subjectification). Subjektifiering syftar på de egenskaper som gör oss människor till subjekt
med unika upplevelser och perspektiv. Egenskaper som nämns är självständighet,
ansvarskänsla och förmåga att ta egna initiativ. Subjektifiering syftar också på avsaknaden av
dessa egenskaper. Positiv subjektifiering ger eleven möjlighet att frigöra sig från eller
åtminstone göra sig oberoende av existerande ordningar. En negativ subjektifiering av eleven
kan förekomma om exempelvis betoningen i utbildningen alltför starkt är på elevens
prestationer på bekostnad av elevens välmående och integritet. (Biesta, 2015, 77–78, 85.)
Lärares professionella bedömningar behöver vara pragmatiskt grundade. Lärare
behöver kunna ifrågasätta intentionen med pedagogiska aktiviteter. Vad lärare försöker uppnå
med en viss aktivitet behöver de beakta med hjälp av de tre domänerna som tidigare nämnts.
Ett ställningstagande till det innehållsmässiga syftet i utbildningen tar dessa domäner däremot
inte ställning till. Biesta (2015, s. 80) förespråkar en pedagogiskt meningsfull balans mellan
dessa tre domäner och att förenklade och endimensionella yttringar angående utbildningens
syfte problematiseras.

2.2.2 Lärarens professionella frihet
Om läraryrket bedöms som ett professionellt yrke, innebär det att yrket samtidigt kräver en hög
nivå av autonomi och förmåga att göra självständiga bedömningar. Vidare innebär det också att
yrket har teoretisk och praktisk grundad expertis. Detta rättfärdigar att yrkesgruppen reglerar
sig själv snarare än att låta sig regleras av vårdnadshavare eller politiker. (Biesta, 2015, s. 81;
Carr, s. 22–23, 2000.)
John Dewey (1999, s. 148–151) menar att mål som hindrar lärarens sunda förnuft och
enbart accepteras på grund av att någon auktoritet har bestämt det, är skadlig för eleven. Dewey
resonerar att det sist och slutligen är läraren som bör ställa upp de mål som undervisningen ska
uppnå. ”Också de mest gångbara mål som kan uttryckas i ord kommer, precis som ord, att göra
mer ont än gott om man inte inser att de egentligen inte är mål utan snarare förslag till hur
läraren bör observera, se framåt och välja för att frigöra och rikta krafterna i den konkreta

21
situationen.” Vidare menar Dewey att mål som införs från en utomstående instans, har
djupgående brister. Lärarna hamnar att fånga upp dessa mål från den överordnande auktoriteten
som påtvingas barnen. Konsekvensen av detta är att lärarens intelligens blir ofri. Friheten
sträcker sig endast så långt som auktoriteten har förtroende för läraren. Dessutom leder detta
till en förvirring hos eleverna när de blir tvungna att befinna sig i en konflikt mellan de mål som
stämmer överens med deras egna erfarenheter och de mål som de bara blir tvungna att finna sig
i.
En komparativ intervjustudie av Erss (2018) undersöker hur lärarnas uppfattade nivå av
frihet att tolka läroplanen och nivån av styrning från myndigheterna i Finland, Tyskland och
Estland. Intervjuobjekten bestod av högstadielärare från alla skolämnen, med åtminstone 10
lärare från varje land. I studien fann man bland annat att finländska och tyska lärare hade en
hög tillit till läroplanen, medan estniska lärare var skeptiska till de idealistiska målen i deras
läroplan. Samtidigt upplevde lärare från Estland större självständighet i att tolka läroplanen än
tyska lärare, vilket tyder på att förhållningssättet till läroplanen inte enbart beror på nivån av
upplevd autonomi. Estniska lärare hade i jämförelse med finska och tyska lärare ett allt för stort
ansvar över elevernas resultat, vilket ledde till en avsaknad av agens, dvs. handlingsförmåga,
som i sammanhanget kan förstås som förutsättningar att realisera sin självständighet som lärare.
Om man saknar resurser, kunskap och erfarenheter att agera autonomt kan begränsningar och
gemensamma regler hjälpa läraren att agera professionellt. Erss (2018) menar därför att det inte
räcker med att fråga sig hur mycket autonomi en lärare har. Lärarens agens är också
betydelsefull i bemärkelsen att kunna sätta sin autonomi in i professionellt informerade
handlingar.
Lärares professionella agens består i lärares vilja och motivation att lära sig, tilltro till
sin egen förmåga gällande lärande och avsiktliga aktiviteter med mål att lära sig i klassrummet.
Termen avser en förmåga som möjliggör att lärare avsiktligt och ansvarsfullt kan hantera sin
egen inlärning för att förbättra elevernas inlärning i klassrummet. (Heikonen, m.fl., 2017, s. 3).

2.2.3 Lärarens demokratiska uppdrag
Begreppet demokrati är sammansatt av de grekiska orden demos och kratein som översatt till
svenska betyder folk och härska (Hellquist, 1922). Demokrati är ett styrelseskick vars egentliga
syfte är att makten finns bland folket. Ordet går att sätta i motsatt förhållande till begreppet
aristokrati, vilket är ett styrelseskick där en utvald elit bestämmer över invånarnas
angelägenheter. Ordet demokrati har under det senaste århundradet blivit ett ledord för

22
grundläggande värderingar i det västerländska samhället. Ända sedan slutet av det andra
världskriget har länder i västvärlden förväntats fostra demokratiska medborgare i skolan. Den
här förväntningen framkommer också i läroplanen: ”Den grundläggande utbildningen ska
främja

välbefinnande,

demokrati

och

aktiv

medverkan

i

medborgarsamhället”

(Utbildningsstyrelsen, 2014, s. 15). På ett annat ställe säger läroplanen att undervisningen ska
”stödja elevernas utveckling till medlemmar i ett demokratiskt samhälle” (Utbildningsstyrelsen,
2014, s. 18).
Bildningsbegreppet är nära förknippat med demokrati, eftersom demokratin förutsätter
att människan är kultiverad i samhällets komplexa system och förtrogen med dess normer och
strukturer. Det är därför en förutsättning att man först blir en del av sin samhälleliga kontext
innan man kan bli dess kritiska granskare och förnyare (Björk, 2000, s. 117; Uljens, 1998, s.
116–117). Den finländska läroplanen lyfter upp begrepp såsom delaktighet och en hållbar
livsstil parallellt med demokratibegreppet. Vidare säger läroplanen att skolan innehar en roll att
medverka till elevers delaktighet inom samhället:
Den grundläggande förutsättningen för demokrati är att människorna deltar i
verksamheten i samhället. För att lära sig att delta och påverka och förhålla sig
ansvarsfullt till framtiden krävs övning. Skolan erbjuder trygga ramar för detta.
Samtidigt ger den grundläggande utbildningen eleverna en kunskapsgrund för att växa
till aktiva medborgare som utövar sina demokratiska rättigheter och friheter på ett
ansvarsfullt sätt. Skolan ska stärka varje elevs delaktighet.
(Utbildningsstyrelsen, 2014, s. 24)
Skolan ska stärka elevens delaktighet, bland annat genom att låta eleverna bli hörda i
utformandet av skolarbetet och genom att bilda elevkår. Elevkårsverksamhet erbjuder elever
möjlighet att träna demokrati i praktiken (Utbildningsstyrelsen, 2014, s. 36). Enligt den
progressiva utbildningsfilsofin är demokrati inte en abstrakt idé utan ett konkret förhållande
som innebär att eleverna måste få vara delaktiga i de beslut som berör utbildning (Stensmo,
2007, s. 253). Läroplanen sammankopplar också demokrati med värden såsom jämlikhet och
jämställdhet (Utbildningsstyrelsen, 2014, s. 19). Hur demokratibegreppet sedan lyfts fram av
lärare påverkas inte enbart av styrdokumenten utan också av de erfarenheter lärare har av
demokratiska processer och vad de anser är viktigt att betona gällande demokratibegreppet.
Det finns dock problem med resonemanget att skolan ska fostra eleverna till
demokratiska medborgare. När man ställer demokrati som ett slutmål för utbildning ignorerar
man det faktum att de processer som är relevanta för demokratisk utbildning i sig själva
påverkas av den rådande demokratiska ordningen. Ett antagande man gör när man ställer
demokratisk fostran som ett slutmål för undervisning är att garantin för demokratins fortsatta

23
existens vilar på att medborgarna har blivit utbildade på ”rätt” sätt. Det vill säga, antagandet att
när alla medborgare är på ett korrekt sätt utbildade följer per automatik ett demokratiskt styre.
Den politiska existensen och demokrati är inte något statiskt, utan ett fortgående experiment
som hela tiden måste återupptäckas. (Biesta, 2013, s. 103.)
Ett övergripande problem med begreppet demokrati är att man inte kan förvänta sig att
alla tolkar ordet likadant. Därför råder det även delade meningar om vad demokrati i praktiken
innebär. En förutsättning för att demokrati ska kunna tillämpas är att man inte är överens – att
det finns olika förhållningssätt och strävanden. Genom ett breddat perspektiv uppstår
möjligheten att utröna vad som är eftersträvansvärt för alla deltagare. Samtidigt innebär
demokrati att man inte alltid får vad man önskar (Biesta, 2020, s. 416). Utrymme för
yttrandefrihet och friheten att ompröva vedertagna ”sanningar” är en premiss för att
demokratiska processer ska kunna uppstå. Demokrati innebär därför ”att uppmuntra oenighet”.
(Orlenius, 2001, s. 202–206.)
Det är individen och medborgarna som utgör den primära beståndsdelen i demokratin –
inte samhället – fastän samhället vilar på demokratiska värderingar. Lärarens främsta
tillvägagångssätt i arbetet för ett demokratiskt samhälle bör därför vara att stödja, lära och
undervisa med tanke på individens bästa. Detta sker bland annat genom att eleven får möjlighet
att påverka och reflektera över sitt eget lärande så att eleven själv har den slutliga makten över
sitt lärande. Det är tankefriheten som är den mest grundläggande demokratiska friheten av alla,
vilken möjliggör att andra demokratiska friheter brukas av individen (Dewey, 2004, s. 157).
Eleven bör därför ledas till ett verkligt självständigt tänkande, där elevers olika tankar får mötas
i en demokratisk anda. Läroplanen benämner detta som en demokratisk dialog
(Utbildningsstyrelsen, 2014, s. 28).
Nära besläktat med demokrati är förmågan till kritiskt tänkande. ”Gemensamt lärande
främjar elevernas problemlösningsförmåga och förmåga att tänka kreativt och kritiskt samt
förmågan att förstå olika perspektiv” (Utbildningsstyrelsen, 2014, s. 16). Det är ofta i
förhållande till andra människors tankar och åsikter som kritiskt tänkande kan ta form. Genom
att våra idéer och föreställningar möter kritik utvecklas vår förmåga att tänka och resonera
(Lippmann, 1915, s. 51). Ett öppet, nyfiket och fördomsfritt förhållningssätt ger förutsättningar
för kritiskt tänkande och är nödvändigt för att en riktig demokratisk process ska kunna äga rum.
Det är det ständiga övervägandet mellan olika positioner som vägleder och styr den
demokratiska verksamheten. Demokrati innebär därför att överväga mellan olika gruppers
begär och se vilka begär som samhället har råd att bära och vilka begär den inte har råd, eller
klarar av, att bära (Biesta, 2020, s. 415–416).

24
Demokrati och kritiskt tänkande kan inte upprätthållas utifrån en på förhand bestämd
position angående vad som är rätt och fel, bra och dåligt eller sant och falskt i ett samhälle. Ifall
läraren på förhand gör en värdering av vad som är rätt och fel leder övning i källkritik och
kritiskt tänkande aldrig till ett verkligt självständigt kritiskt förhållningssätt hos barnet. Kritiskt
tänkande förvandlas då till ett medel för läraren att skapa samfälld konsensus istället. Kritiskt
tänkande bör alltid öppna upp för möjligheten till åsiktsmångfald, vilket är en förutsättning för
att demokratiska processer ska kunna infinna sig i klassrummet. Begreppet kritiskt tänkande
kan förstås som en förmåga att fördomsfritt granska en företeelse genom att sätta sig in i
flertalet perspektiv, förståelser och attityder – utan ett på förhand medvetet val – och noggrant
värdera och jämföra trovärdigheten i de åtskilda positionerna samtidigt som man på ett
nyanserat sätt uppmärksammar det som är tilltalande och trovärdigt i de olika positionerna.
Om läraren har som mål att eleverna ska ges bästa möjliga förutsättningar att i ord
formulera självständiga åsikter och tankar bidrar läraren till ett demokratiskt samhälle på ett
icke kontroversiellt sätt. Det är också en sådan demokrati som är eftersträvansvärd, eftersom all
annan ”demokrati” som bygger på att influera eller manipulera invånarna inte är demokrati –
dēmokratía – i sin ordagranna betydelse.

2.2.4 Överföring av värderingar i undervisningen
Våra värderingar kommer bland annat till uttryck genom vårt beteende, våra uppfattningar och
det vi tror på. Det är nästan omöjligt att bedriva en värdefri undervisning, vilket inte heller bör
anses som eftersträvansvärt i alla lägen. I detta avsnitt presenteras överföring av värderingar i
undervisningen. Detta sker endera genom pedagogiskt försvarbar undervisning eller genom
undervisning som bär på indoktrinerande element. Därför kan det vara nödvändigt att känna till
när värde-överföring i undervisningen är försvarbart och när den övergår till indoktrinering.
Undervisning är ett neutralt begrepp som syftar på att lära ut färdigheter, trossatser,
övertygelser och uppfattningar. Övertygelser och trossatser används som begrepp på ett lite
avvikande sätt inom kunskapsteori jämfört med i vardagligt språk. Trossatser och övertygelser
är enligt kunskapsteorin inte kunskapens motpol utan kunskapens begynnelse. Till kunskaper
hör de trossatser eller övertygelser som man med goda skäl kan tro på och hålla för sanna.
Pedagogiskt försvarbar undervisning innebär därför att undervisa i uppfattningar och
övertygelser som man med rätta kan betrakta som kunskap. (Puolimatka, 1997, s. 26–27.)
En pedagogiskt försvarbar undervisning ställer också krav på läraren och vilka
lärandemål som är eftersträvansvärda. Pedagogiskt försvarbar undervisning har den följden att

25
eleverna själva kan bedöma vilka uppfattningar som är faktabaserade. En av undervisningens
stora utmaning är att förmedla ett budskap på ett sådant sätt att det bevarar budskapets
kunskapsmässiga legitimitet samtidigt som det också bevarar elevens individualitet och
integritet. Eleven får aldrig bli ett verktyg för lärarens egna mål, utan elevens utveckling bör
vara ett självändamål. I den ideala undervisningen lär sig eleverna och läraren av varandra
genom en kritisk och praktisk växelverkan. (Puolimatka, 1997, s. 28.)
Undervisning handlar i motsats till indoktrinering om att öppna upp möjligheter att
utforska alternativa förståelser och att kritiskt använda argumentation och bevis. Undervisning
bör därför i praktiken fokusera på att utveckla färdigheter och dispositioner som möjliggör
utforskande och kritiskt tänkande. (Sears & Hughes, 2006, s. 4.)

2.2.4.1 Indoktrinering.
Indoktrinering är ett begrepp som vanligtvis används i sammanhang där diktaturer, inhumana
regimer eller religiösa sekter diskuteras. Sällan diskuteras indoktrinering i sammanhang som
har med västerländsk skolverksamhet att göra. Puolimatka (1997, s. 16) argumenterar för ett
vidgat perspektiv på begreppet indoktrinering. Det är till ingen nytta att använda begreppet
indoktrinering som stämpel för oliktänkande. Det är viktigare att granska det egna samhällets
rådande undervisningspraxis och vilka förhållningssätt som råder i undervisningen och sedan
granska ifall det finns indoktrinerande element eller inte. Eftersom fostran innebär en fostran i
värderingar, normer och beteenden bör också den praktiska tillämpningen vara öppen för
granskning och diskussion. Ett av de första kännetecknen på indoktrinering är en ovilja för en
öppen granskning av verksamheten, varför det öppna samtalsklimatet ger förutsättningar att
undvika potentiella situationer som kunde klassificeras som indoktrinering. Den moraliska
aspekten av lärares arbete ger även upphov till frågor angående vems värderingar läraren bör
exemplifiera (Carr, 2005, s. 261).
Synen på begreppet indoktrinering påverkas av vilken kunskapsteori man utgår från.
Frågor som ”Vad kan man betrakta som kunskap?” eller ”Vad betyder det att veta något?” är
frågor som kunskapsteoretiker från olika läger tvistar om. Begreppet indoktrinering kan tolkas
på olika sätt, beroende på i vilka moralfilosofiska eller samhällsvetenskapliga ramar begreppet
används. Därför har det länge funnits stridigheter om begreppets definition, utan att konsensus
uppnåtts. Tvisterna har främst handlat om hur man har försökt hitta ett centralt drag som skiljer
pedagogiskt försvarbar undervisning från indoktrinering. (Puolimatka, 1997, s. 29.)
Puolimatka (1997, s. 30–34) har använt sig av de insikter som uppkommit vid olika
försök att definiera begreppet indoktrinering och framställt fem kriterier på vad indoktrinering

26
kan innebära. De fem kriterierna är: innehålls-, metod-, intentions-, konsekvens-, och
kontrollkriteriet (Från finska: sisältö-, menetelmä-, intentio-, seuraus- och kontrollikriteeri).
Innehållskriteriet har traditionellt förståtts så att indoktrinering är undervisning av
religiösa, moraliska, politiska och andra uppfattningar som är bundna till en viss
världsåskådning och som man inte med något slags mätinstrument kan veta om de är sanna eller
falska (Flew, 1972, s. 75–76). Den här definitionen är dock problematisk eftersom
vetenskapliga påståenden inte uppstår i ett objektivt vakuum, utan är till viss grad påverkade av
forskares egna världsåskådningar och förutfattade meningar. All undervisning vore
indoktrinering enligt denna definition. Det finns däremot något i kriteriet som det går att ta
lärdom av. Vid undervisning är det nödvändigt att göra förenklingar men lärare bör undvika att
göra förenklingar som är vilseledande. I frågor där olika världsåskådningar har olika svar bör
undervisningen ske på ett mångsidigt sätt så att eleven har möjlighet att värdera olika argument
och skapa sig en egen uppfattning. (Puolimatka. 1995, s. 140.)
Enligt metodkriteriet kan man urskilja pedagogiskt försvarbar undervisning genom att
se på metoder som används. Metodkriteriet berör stilar, metoder, tekniker och strategier i
undervisningen. Enligt många teoretiker kan man inte strikt skilja undervisningens innehåll från
dess metoder. Metoder kan förklaras som det strukturella innehållet som består av de
tillvägagångsätt som använts i undervisningen medan innehållet är det som lärs ut. Ett problem
med metodkriteriet är att samma metod kan användas i ett indoktrineringssyfte som i
pedagogiskt försvarbar undervisning. (Puolimatka, 1997, s. 31)
Intentionskriteriet skiljer pedagogisk undervisning från indoktrinering genom att se på
lärarens motiv och intentioner. Enligt Snook (1972, s. 50) övergår undervisning till
indoktrinering när läraren aktivt vill att eleverna ska tror på det som lärs ut utan att läraren för
fram bevis för sina utsagor. Om då bevis framförs för utsagorna används bevisen som ensidiga
verktyg för att producera orubbliga och obestridliga övertygelser. Läraren förhåller sig med
andra ord inte öppet till sin egen bevisföring. Rationella förklaringar och information används
då på ett ensidigt sätt för att driva en viss agenda. Ett delmål blir då att hindra eleven att utveckla
en riktig färdighet att tänka kritiskt och granska sanningshalten i lärarens påståenden.
Konsekvenskriteriet skiljer pedagogisk undervisning från indoktrinering genom att se
på följderna. Enligt detta kriterium har indoktrinering skett när följden av undervisningen är att
inlärda uppfattningar, förhållningssätt och värderingar tillägnas på det sättet att de inte längre
är öppna för rationell kritik. Det betyder följaktligen att eleven tror på de inlärda sakerna helt
okritiskt, utan möjlighet att själv ifrågasätta det som blivit inlärt. Inom det här kriteriet är det
naturligare att prata om individens egen indoktrinering, snarare än att undervisningsinnehåll

27
eller uppfattningar i sig själva är indoktrinerande. I konsekvenskriteriet är fokus riktad på vilka
konsekvenser undervisningen får för eleven, till skillnad från intentionskriteriet där fokus är
riktad på lärarens motiv. (Puolimatka, 1997, s. 31–32.)
Kontrollkriteriet fokuserar på spänningsfältet som uppstår mellan lärarens auktoritet
och elevens autonomi. McClellan (1976, s. 142) håller lärarens praktiserande av kontroll och
dominerande genom samhälleliga maktförhållanden som centrala drag i indoktrinering. Enligt
honom kan man inte skilja på indoktrinering och pedagogisk undervisning utan att ta i
beaktande den samhälleliga ordningen där undervisningen sker. Kontrollkriteriet innehåller ett
värdefullt perspektiv som visar att det inte går att fullständigt förstå indoktrinering om man inte
tar i beaktande samhälleliga maktförhållanden. I indoktrineringen finns en underordning, där
den som indoktrinerar, hindrar objektet att självständigt avgöra, vad som sker i
indoktrineringsförhållandet (McClellan, 1976, s. 150–151). I indoktrinering enligt
kontrollkriteriet missbrukar läraren sitt auktoritetsförhållande gentemot eleven, genom att
hindra eleven att utveckla kritiska färdigheter som skulle göra det möjligt för henne att avgöra
ifall undervisningen och de anammade uppfattningarna är giltiga. (Puolimatka, 1995, s. 142;
1997, s. 32–33.)
Ovannämnda fem kriterier för indoktrinering utgör inte en enhetlig definition på
begreppet. I de fem kriterierna återspeglas den oenigheten som finns på hur begreppet kan
användas. Det finns andra forskare som har gjort ett försök att mera strikt definiera
indoktrinering. Exempelvis menar Arthur (2003, s. 37) att indoktrinering innebär att undervisa
en uppfattning som sann eller universellt accepterat även om det finns bevis som motsäger den
uppfattningen eller om det som undervisas saknar bevis helt och hållet. Denna definiering faller
in under innehållskriteriet eftersom det är innehållet som undervisas som betraktas som
indoktrinering.
Sammantaget kan man med hjälp av de fem kriterierna som Puolimatka redogör göra
upp riktlinjer eller regler för att hindra att indoktrinering förekommer. Innehållskriteriet visar
att lärare bör avstå från ensidig och okritisk undervisning av ideologier och trosuppfattningar.
Intentionskriteriet kan fungera som en påminnelse åt rektorer och tjänstemän vid rekrytering av
nya lärare att vara uppmärksamma och inte anställa tydligt agendadrivna lärare.
Konsekvenskriteriet som nödvändigtvis inte betyder att läraren har som intention att
indoktrinera, visar hur viktigt det är stödja eleverna i deras utveckling och lära dem ifrågasätta
det de tar del av genom olika informationskanaler. Kontrollkriteriet visar att lärare bör undvika
att framföra sig själva som orubbliga och allvetande auktoritetsfigurer som eleverna inte vågar

28
ifrågasätta. Detta kräver att lärare övar sig i ödmjukhet och självinsikt och vågar inse och
erkänna när de visar sig ha fel. (Puolimatka, 1997, s. 30–34.)

2.2.4.2 Konditionering.
Konditionering skiljer sig från indoktrinering i den bemärkelsen att indoktrinering syftar på att
forma övertygelser, medan konditionering syftar på att forma beteende (Puolimatka, 1997, s.
24). Konditionering kan vara godtagbart när det handlar om att lära ut vanor och färdigheter.
Speciellt yngre elever kan gynnas av att öva in vanor och färdigheter. Barnet får belöningar
eller straff för specifika beteenden och på så sätt kan man påverka elevens framtida uppförande.
(Snook, 1972, s. 105.) Inom psykologin nämns den här typen av konditionering som operant
konditionering, där organismen, i det här fallet eleven, lär sig att associera ett beteende med en
viss konsekvens. För att lära ut och öva upp vanor och färdigheter hos yngre elever kan man
också utnyttja metoder som påminner om klassisk konditionering, där ett visst stimuli
förknippas med en viss respons. Exempelvis om eleven är tvungen att göra läxor direkt vid
hemkomst lär sig eleven att förknippa hemkomsten med utförandet av läxorna. (Puolimatka,
1997, s. 24–26; Spielman, m.fl., 2014, s. 187, 196.)
Konditionering är inte ett neutralt begrepp på samma sätt som undervisning anses
neutralt. Legitimiteten för konditionering minskar när eleverna blir äldre (Puolimatka, 1997, s.
25). När eleverna blir äldre är det mera meningsfullt och försvarbart att undervisa på ett sätt
som förutsätter elevens eget rationella omdöme. Processer som ignorerar elevens rationella
omdöme är mindre godtagbara än de processer som förutsätter elevens egna överväganden.
Konditionering betraktas som godtagbart när rationellt aktiverande tillvägagångssätt i fostrande
av yngre barn inte är möjliga eller som hjälp att öva färdigheter som behöver bli automatiserade,
t.ex. skrivande. Konditionering kan fungera som ett förstadium eller som grund till fostran men
hör inte till skolans centrala utbildningsuppdrag eftersom det inte aktiverar eleven intellektuellt.
(Snook, 1972, s. 106.)

2.3 Fostran
Fostran och undervisning är nära förbundna med varandra.. Etymologiskt kommer ordet fostran
från ordet foster, vilket anger en vårdande aspekt av begreppets innebörd. Ordet är nära
förknippat med att föda eller ge näring. (Svenska Akademien, 1925.) Fostran kan man därför
säga i grunden innebär att bidra med rätta och goda förutsättningar för den fostrade att utvecklas
till det han eller hon är ämnad till. Omsorgen om den fostrade individen är därför en premiss

29
för god fostran. Till fostran hör allt som bidrar till att en personlig och social utveckling äger
rum hos ett barn. Detta kan ske genom både medvetna och omedvetna processer. De omedvetna
processerna är i många fall oförutsägbara händelser eller omständigheter som infinner sig i ett
barns omgivning. Barnet föds exempelvis ovillkorligen in i en familj med olika förhållanden
och förutsättningar.
Modern föder barnet till världen. Den medvetna fostran är därför av naturen primärt
föräldrars ansvar. Föräldrarna, eller vårdnadshavarna, som anförtrotts vårdnaden av barnet har
inför lagen ett ansvar för barnets utveckling och överlevnad (Lag 361/1983, 3 §, 4 §). Denna
grundläggande form av fostran är helt och hållet utanför barnets förmåga. Barnet befinner sig i
ett sårbart beroendeförhållande till föräldern. Det är också detta beroendeförhållande som gör
att ansvaret blir en central del av fostran. Ansvar och omsorg är därmed en förutsättning för att
god fostran ska äga rum. Henriksen och Vetlesen (2001, s. 46) använder begreppet moraliskt
subjekt beträffande människan när de beskriver hennes förmåga att visa ansvar och omtanke till
andra. Det växande barnet behöver andras bekräftelser på det som denne upplever och uppfattar
att är verkligt. Barnet söker oundvikligen en mänsklig spegel för att spegla sig själv och sina
förmågor i denna. På detta vis kan barnet uppleva och reflektera över sådant som annars inte
skulle vara möjligt. Barnet lär sig att lita på sina egna intryck, upplevelser, tankar och synsätt
samtidigt som han eller hon lär sig lita på andra. (Henriksen & Vetlesen, 2001, s. 40–41.)
Fostran kännetecknas följaktligen av ett beroende och ansvarsförhållande. Dynamiken
mellan dessa leder till att begrepp så som auktoritet och lydnad aktualiseras. Skolans
fostrandeuppdrag är i egentlig mening en förlängning av hemmets fostran. Skolans fostran ska
fungera stödjande i relation till hemmets primära fostran och ske i samarbete med
vårdnadshavarna (Utbildningsstyrelsen, 2014, s. 36). Skolan är även en förberedande plats för
samhällslivet och ger barnet en förståelse för samhället. Karakteristiskt för det samhälle vi lever
i är att det är uppbyggt genom institutioner av olika slag. Vi lever således i en institutionaliserad
verklighet, där olika system är ansvarig för egna avgränsade områden. Barndomen har
följaktligen blivit föremål för institutionalisering, där fostrande processer äger rum genom
organiserade verksamheter. (Imsen, 2006, s. 103.)
Ordet institut kommer från latin och betyder ordagrant inrättning, vilket etymologiskt
härleds från ordet inrätta, eller ställa in (Hellquist, 1922). Till det institutionaliserade samhället
föds vi med en individuell personbeteckning som gör oss till fullvärdiga samhällsmedborgare.
Vi föds, namnges och fostras genom olika institutioner. Vi ställs därmed in och inrättas i
samhället genom diverse institutioner, där skolan utgör den främsta plats där detta synliggörs
på ett påtagligt sätt. Skolan har genom sitt fostrandeuppdrag ett ansvar för att en samhällsfostran

30
äger rum, där eleven blir en del av samhället. Här danas eleven till en samhällsmedborgare och
lär sig så småningom att uttrycka sig, göra sig hörd och ta plats i den omgivande verklighet som
framträder under livet.

2.3.1 Fostran och uppfostran som utbildningsbegrepp
I läroplanen har begreppet uppfostran kommit att ge vika för det mera generella begreppet
fostran. Prefixet upp- har brutits lös från ordstammen fostran, vilket gör att målmedvetenheten
och riktningen blivit mera öppen. Uppfostran har under gångna tider haft en central betydelse
för pedagogiken och samhället i stort. Pedagogikens studieobjekt var uppfostran och dess
huvudproblem var fostrans mål. Uppfostran var vägen, inte enbart till en bättre barndom, utan
till ett bättre och stabilare samhälle. (Tallberg Broman, 2018, s. 59, 63.) Genom pedagogiken
kunde framtidens kulturella framskridande tryggas. Därför ansåg också uppfostran som den
äldre generationens ansvar gentemot den uppväxande. Den pedagogiska tanken gav utlopp för
ett projekt som hjälpte till att etablera ”barndomen” som en social kategori vilken följaktligen
blev föremål för pedagogiska mekanismer och reglerad verksamhet. (Uljens, 2014, s. 10–11.)
Begreppet uppfostran bär därmed på en historisk prägel och associeras i viss mån med termer
såsom auktoritet och lydnad. I läroplanen för den grundläggande undervisningen (2014)
används enbart begreppet fostran. Även inom Grunderna för planen för småbarnspedagogiken
(2018) undviker man att bruka begreppet uppfostran.
Någon uttalad teoretisk och distinkt skillnad mellan fostran och uppfostran finns inte.
Det går emellertid att urskilja vissa nyanser i hur dessa används och uppfattas. Med begreppet
uppfostran avses främst den praktik och de metoder som tillämpas för att en målmedveten och
önskad utveckling ska äga rum hos barnets personlighet. Det mera övergripande begreppet
fostran verkar åsyfta de processer som människan genomgår när hon utvecklas som människa.
Svensson (2014, s. 12) indelar de fostrande processerna i tre underkategorier. Fostran sker dels
genom att hon föds och sätts in i en social kontext, dvs. socialisering, dels genom uppfostran,
och dels genom den naturliga utveckling en människa intentionslöst blir föremål för genom
yttre och inre faktorer. Till den naturliga utvecklingen hör bland annat mognad, vilken erhålls
naturligt genom erfarenheter och åldrande. (Nationalencyklopedin, u.å.)
Tallberg Broman (2018, s. 72–73) beskriver den utveckling som är pågående i Sverige
gällande begreppet fostran: Under ”de senaste åren har dock begreppet fostran lyfts bort, såväl
från förslag till läroplan för förskolan som från definitionen av vad utbildningsvetenskaplig

31
forskning är”. Begreppet socialisering menar hon att istället vinner alltmer insteg inom
pedagogikens område. Det som händer vid detta terminologiutbyte, är att den fostrande aktören
blir osynlig. Socialisering äger rum oavsett om det är tal om en pedagogisk verksamhet eller
inte. Fostrandebegreppen förutsätter däremot att det till en viss grad handlar om en styrd och
kontrollerad process. (Larsson, 2010, s. 15.) En liknande övergång kan skönjas i vårt finska
skolsystem. När prefixet upp- eliminerades och man stadde sig vid att endast använda begreppet
fostran föranleddes en förändring.
Ord byts emellertid ut och ersätts av andra mer eller mindre passande ord. En farhåga
är dock att en alltför snäv förskjutning av begreppen leder till att man saknar propra sätt att
uttrycka fasta strukturer och förhållanden som återfinns i skol- och undervisningsmiljöer. Om
skolan avlåter sig att medvetet och genomtänkt utforma sitt inflytande genom fostran, kommer
ansvaret oundvikligen överlåtas till den rådande praxisen, lokala traditioner och den enskilda
lärarens tycken. En sådan övergång kan bidra till att fostran blir mer indirekt och diskret i sitt
förfaringssätt, vilket även leder till att läraren förblir ouppmärksam över sitt oundvikliga
inflytande på de sociala och fostrande processerna. (Fjellström, 2004, s. 21.) Efter att ha
granskat diverse ordböcker och förklaringar angående dessa begrepp kommer Larsson (2010,
s. 15) till slutsatsen att området uppfostran mera uppfattas ske för barnets skull, medan
socialisation mer tycks handla om något som sker i samhällets eller i kollektivets intresse.

2.3.2 Värdegrunden som underlag för skolans fostrande praktik
För att bättre förstå skolans fostrande praktik bör värdegrunden för den grundläggande
utbildningen betraktas. National Encyklopedin (u.å) definierar begreppet värdegrund som de
grundläggande värderingar som formar en individs normer och handlingar. Begreppet kan
emellertid även användas angående instansers, gruppers och organisationers samlade
värderingar. Svensk ordbok (Svenska Akademien, 2009) förklarar värdegrunden som ett system
av etiska principer som bildar underlag för handlande. Värdegrund är ett förhållandevis
modernt begrepp som på svenskt håll myntades för första gången år 1992. På senare tid har
emellertid värdegrunden fått större utrymme och betydelse i skolsammanhang. Orlenius och
Bigsten (2006, s. 77) menar dock att värdegrunden är något som pedagoger i alla tider arbetat
med och att orsaken till dess nutida relevans bör betraktas ur ljuset av den pågående
värdeförskjutningen i samhället över tid.
Orlenius (2001, s. 17) understryker att värdegrunden är ett knepigt begrepp. Det knepiga
berör inte sakinnehållet i första hand, utan snarare hur värdegrunden i praktiken bör tillämpas i

32
utbildningen. Begreppet är ett mycket brett begrepp som riskerar att innefatta ”allt och
ingenting”. Ordet i sig själv är innehållslöst och att ingen enhetlig definition finns som förklarar
vad som egentligen menas med värdegrund. Beroende på tid och sammanhang kan ordet
innebära olika saker samtidigt som de som tolkar begreppet kan ha vitt skilda uppfattningar om
vad som egentligen menas. (Frånberg, 2004, s. 36.) Orlenius och Bigsten (2006, s. 76) frågar
sig även om de centrala begreppen så som integritet, rättighet och moral berör alla i
verksamheten på samma sätt, eller om de har olika innebörd för barn respektive vuxna. Risken
är att ordet blir ett retoriskt begrepp, likt en etikett på ett paket, som ingen riktigt vet vad det
innehåller. Begreppet riskerar till och med att dölja vad innehållet egentligen är, eller att forma
ett till synes samförstånd mellan yrkesutövare, politiker och föräldrar, eftersom ingen är
uppmärksam på vad man egentligen är överens om. (Orlenuis & Bigsten. 2006, s. 75.)
Värdegrunden för den grundläggande utbildningen utgör en egen rubrik i läroplanen,
vars textinnehåll uppgår till knappa två sidor. Fyra underrubrikerna uppfångar centrala områden
som i sin helhet utgör värdegrunden. Dessa är; Alla elever är unika och har rätt till god
undervisning; Humanitet, bildning, jämlikhet och demokrati; Kulturell mångfald är en rikedom;
samt Nödvändigheten av en hållbar livsstil. Värderingarna och synen som presenteras i
värdegrunden uttrycks som en självklarhet. Inga källhänvisningar förekommer inom kapitlet
som underbygger värderingarna och den syn som värdegrunden bildar. Inom huvudkapitlets
början nämns emellertid de juridiska förpliktelser och avtal som ligger till grund för
utbildningen, vilket följaktligen återspeglas i värdegrunden:
Förpliktelser som styr den grundläggande utbildningen grundar sig på grundlagen,
lagen och förordningar om grundläggande utbildning, statsrådets förordning och
grunderna för läroplanen. Också förpliktelser som grundar sig på annan lagstiftning
och internationella avtal som Finland förbundit sig att följa ska beaktas då
undervisningen ordnas. Den grundläggande utbildningen bygger på en gemensam
värdegrund och syn på lärande.
(Utbildningsstyrelsen, 2014, s. 13.)
Värdegrunden som blivit utarbetat av utbildningsstyrelsen bör delvis ses som en produkt av de
förpliktelser som styr den grundläggande utbildningen. Utbildningsstyrelsen (2014, s. 19)
hänvisar bland annat till Statsrådets förordning i avsnitt 3.2 Nationella mål för undervisning
och fostran. I avsnitt 2.1 Förpliktelser som styr undervisningen nämns närmare de nationella
grunder som den grundläggande utbildningen är förpliktigade att följa. Även internationella
avtal som Finland förbundit sig till nämns, där Förenta nationerna är den främsta aktören. FN:s
deklaration om de mänskliga rättigheterna nämns som ett grundläggande dokument samt FN:s
konvention om barnens rättigheter anses ge juridisk grund för den grundläggande utbildningen.

33
(Utbildningsstyrelsen, 2014, s. 13–14.) Utbildningsstyrelsen har följaktligen formulerat en
gemensam värdegrund baserat på de förpliktelser som styr den grundläggande utbildningen.
Kommunerna har möjlighet att specificera en lokal värdegrund som bygger på den
värdegrund som uttrycks i läroplanen. Varje enskild skola har därefter möjlighet att uttrycka de
värderingar som är centrala för deras pedagogiska verksamhet. Den enskilda läraren är därefter
förpliktigad att i sin professionella yrkesutövning finna ett lämpligt förhållningssätt till den
grundsyn som blivit utarbetad i styrdokumenten. Läraren är följaktligen den som tolkar och
tillämpar värdegrunden i praktiskt bruk. Skolan sätter emellertid spelplanen och riktlinjerna
som bestämmer på vilket sätt den fostrande praktiken har möjlighet att komma till uttryck.
(Frånberg, 2004, s. 35–36.)
Aktuella begrepp och storslagna ord används när innehållet i värdegrunden specificeras.
”Den grundläggande utbildningen ska stödja elevernas utveckling till humana människor som
strävar efter sanning, godhet och skönhet samt rättvisa och fred”. Etik, estetik, empati och
respekt används för att beskriva den bildade elevens förhållningssätt. En hållbar utveckling och
hållbar livsstil är resultatet som i längden bidrar till att människans och naturens framtid
tryggas. ”Dessutom ska man tillsammans försöka hitta och tillämpa lösningar, som korrigerar
en icke-hållbar livsstil”. I värdegrunden framhålls bildning bland annat innebära att ”våga
försvara det goda”, ”att kunna använda information på ett kritiskt sätt” och att ”kunna hantera
motsättningar mellan strävan och rådande verklighet”. Bildningen bidrar därmed till att skapa
en livsstil och kultur som värnar om människans okränkbara värde. Undervisningen ska
därutöver främja ekonomisk, social och regional jämlikhet och jämställdhet mellan könen.
(Utbildningsstyrelsen, 2014, s. 14–15).
Människosynen kommer till uttryck genom de värderingar som styrdokumenten
uttrycker angående fostran och utbildning. ”Den grundläggande utbildningen grundar sig på
respekt för liv och mänskliga rättigheter och på att man försvarar dessa”. Vidare antyder
värdegrunden att människans identitet formas genom att hon bildas och växer i relation till sig
själv och sin omgivning. Läroplanen uttrycker att det centrala målet för utbildningen är att
stödja elevernas utveckling till humana och etiskt ansvarsfulla samhällsmedlemmar. Vidare ger
utbildningen även en grund för ett världsmedborgarskap som respekterar de mänskliga
rättigheterna, öppnar perspektiv mot ett globalt ansvar och sporrar till positiva förändringar.
(Utbildningsstyrelsen, 2014, s. 14–16, 19.)
Ekvivalenter till värdegrunden inom den grundläggande utbildningen hittas bland annat
i statsrådets förordning om riksomfattande mål för utbildningen enligt lagen om grundläggande
utbildning och om timfördelning i den grundläggande utbildningen (422/2012), som i sin tur

34
bygger på Finlands lag: lag om grundläggande utbildning (628/1998). Enligt statsrådets
förordnings andra paragraf (422/2012) ska undervisningen och fostran bland annat främja
respekten för livet, människovärdets integritet och de mänskliga rättigheterna. Grunden för de
värderingar som nämner de mänskliga rättigheterna kan härledas till det internationella
världsrådet Förenta nationerna som bildades år 1945 i efterkrigstiden. En grundpelare för
värdegrunden är således deklarationen om de mänskliga rättigheterna från år 1948 och tanken
om alla människors lika och okränkbara värde.
FN:s deklaration om de mänskliga rättigheterna är en grundläggande historisk och
etisk tolkning av betydelsen av mänskliga rättigheter. Finland har förbundit sig att
följa de flesta internationella avtal om mänskliga rättigheter som förutsätter att varje
barns lärande och välbefinnande ska tryggas.
(Utbildningsstyrelsen, 2014, s. 14)
Ovanstående citat bildar ett värdefullt stycke för förståelsen av värdegrunden inom den
finländska utbildningen. Människosynen bestämmer hurdan fostran är till sin natur, vilken
riktning den har samt målet för denna riktning. Eftersom fostran innebär en fostran i
värderingar, normer och personliga förhållningssätt, så innebär det att all fostrande aktivitet
innefattar moraliska och etiska dimensioner. Uusiautti och Määttä (2015, s. 51) påpekar
känsligheten i skolans moraliska fostran och behovet av att ständigt diskutera tillämpningen av
detta i dagens föränderliga värld. Läroplanen benämner emellertid att deklarationen om de
mänskliga rättigheterna utgör en grundläggande historisk och etisk tolkning av mänskliga
rättigheter, vilket å ena sida ger redskap för att kunna närma sig denna dimension samtidigt som
det finns en överhängande risk att en ytlig diskussion äger rum. Om FN:s deklaration om
mänskliga rättigheter utgör en grundläggande historisk och etisk tolkning av människosyn och
olika värden har följaktligen ett nytt historiskt och filosofiskt paradigm trätt i kraft.
En anrik historisk förankring är till synes icke-existerande vid närmare betraktelse av
värdegrunden. Människans varseblivande som moraliska varelser sträcker sig över flera
årtusenden, när hon kontinuerligt reflekterat över människans medvetandehet och existens.
Genom filosofin och religioner har människan kontinuerligt sökt efter mening och sammanhang
i en annars förunderlig och komplex värld. Genom skriftkonsten nedtecknades insikter som
tidigare generationer vunnit. Den reflektiva processen bidrog sålunda till den moraliska
medvetenhetens mognad både hos individer och i samhället. Straughan (1982, s. 18) menar att
vara moralisk inte kan likställas med att göra som man blir tillsagd. Ett självständigt
förhållningssätt är därmed en förutsättning för moraliskt agerande. Orlenius och Bigsten (2006,
s. 76) menar likaledes att värdegrunden inte kan dikteras eller sänkas uppifrån ned. De
förespråkar istället en gemensamt utvecklande process som skapas underifrån och rör sig uppåt.

35
En medveten och pågående diskussion angående värdegrunden, bland yrkesutövare och
utbildningsplanerare, är därmed en nödvändighet för att den påföljande tillämpningen ska
kunna förlöpa på ett tryggt och icke-indoktrinerat sätt. Läroplanen ger även utrymme för
diskussioner med hemmen kring värderingar som grund för ett gemensamt fostringsarbete:
Vårdnadshavarna ska ges möjligheter att tillsammans med skolans personal och
elever bekanta sig med skolans vardag och att delta i planeringen, utvärderingen och
utvecklingen av målen för skolans verksamhet och fostrande arbete. En gemensam
diskussion om värderingar lägger grund för ett gemensamt fostringsarbete.
(Utbildningsstyrelsen, 2014, s. 37)
Värdegrundens abstrakta och allmängiltiga karaktär medför däremot en mångfald av tolkningar
och tillämpningar, vilket kan leda till svårigheter i att diskutera dess egentliga innehåll. Vid
närmare genomgång av värdegrunden uppstår genast ett behov av att närmare specificera
innebörden av ett flertal abstrakta begrepp och uttryck, såsom skönhet, godhet, demokrati,
identitet, sanning, rättvisa, ”hållbar utveckling”, ”hållbar livsstil”, ”människans lika värde”,
”livslångt lärande” och ”allvaret i klimatförändringen”. Ett förefintligt problem är även att flera
av värderingarna i värdegrunden bör ses som ett uttryck för ett generellt antagande eller en
gemensam överenskommelse. Michel Foucault (1926–1984) menar att tanken om en gemensam
värdegrund är ett uttryck för politisk romantik, vars yttersta syfte är att disciplinera lydiga
samhällsmedlemmar. En gemensam värdegrund ger således ett sken av att förhållandena och
tillståndet är gott, men de som synar verkligheten vet med sig att rättigheterna är godtyckliga.
(Orlenius, 2001, s. 38.) En djupgående och kritisk diskussion skulle eventuellt medföra risken
att blotta att flertalet antaganden är just precist enbart godtyckliga antaganden.
Orlenius (2001, s. 150) redogör exempelvis att människolivets okränkbarhet och allas
lika värde utgör ett etiskt axiom som inte empiriskt kan beläggas. ”Den kan inte föras i bevis
utan är ett uttryck för ett personligt ställningstagande och förhållningssätt, men den är också
vägledande för lagstiftning”. Dess absoluta nödvändighet och praktiska funktion är således
orsaken till att tillkännagivandet om människans lika och okränkbara värde upprepas som ett
mantra inom diverse institutioner och etiska diskussioner. Att inte godta att människan är lika
mycket värd skulle innebära en förhöjd risk att grundläggande fri- och rättigheter skulle fallera.
Värdegrunden nämner också människans lika värde som ett centralt mål: ”Jämlikhet och en
allmän princip om alla människors lika värde är ett centralt mål för den grundläggande
utbildningen” (Utbildningsstyrelsen, 2014, s. 15). Ett jämlikt värde definierar dock inte värdet
i sig. Det berättar heller inte varifrån ett sådant värde kommer. Inte heller om det är frågan om
ett positivt eller negativt värde. En utpräglad tanke idag är tanken om människan som en

36
belastning på miljön och jordklotet. Med det i åtanke utgör det mänskliga värdet en belastning
och innebär ett negativt människovärde – som är jämlikt som sådant. Benämningen ”en allmän
princip” verkar även föreslå att värdet är verksamt och består så länge som det uppfattas vara
en allmän princip, vilket styrker föreställningen om dess ogrundade natur.
Den oundvikliga frågan som följaktligen uppstår är: vad betyder det egentligen att
godkänna axiomet om människans lika värde? Orlenius (2001, s. 151) hävdar att
”människovärdet är knutet till existensen, inte till funktioner och egenskaper”. Om
människovärdet är knutet till mänsklig existens, innebär det följaktligen att upphovet till
mänsklig existens är det som avgör det egentliga människovärdet. För att svara på frågan om
människans värde bör man följaktligen börja med att fråga sig vad som är orsaken till mänsklig
existens: Varför existerar människan, samt: Hur kom allting till som är till?
Åhs (2007, s. 38) belyser den påfallande avsaknaden inom den pedagogiska
diskussionen av en djupare analys av människans väsen och om pedagogikens yttersta mål,
vilket i sig innefattar meningen med det mänskliga livet överhuvudtaget. Åhs förklarar att de
existentiella frågorna har fått relativt liten plats i och med att psykologin har ersatt religionen
som en av hörnstenarna i det pedagogiska tänkandet. Mänskliga betingelser blir således centrum
för den pedagogiska aktiviteten, där den existentiella problematiken hamnar utanför eftersom
psykologin inte förmår placera människan i ett kosmiskt sammanhang. Uljens (2008, s. 29–30)
menar likaledes att pedagogiken har psykologiserats, vilket har medfört en överbetoning på det
begreppsliga inlärandet. Risken menar han är att vi ”förlorar ett språk som tillåter oss att tala
om vårt varandes existentiella, etiska och kulturella människoblivande”.
Under tidigare århundraden har tanken om en Gudom haft en väsentlig del i att förklara
moralens uppkomst, människans värde och hennes plats i universum. Den nuvarande
värdegrunden är både oklar och obestämd, eftersom den bakomliggande ideologin saknar
filosofisk och religiös grund. Dess grundfäste är tillsynes historiskt förankrad i det
internationella världsrådet Förenta nationerna vars uppkomst dateras år 1945. En fara är därför
att människovärdet enbart bestäms utgående från politiska och samhälleliga premisser, vilket
medför att det är politiska beslut, eller en opinion, som avgör och sanktionerar människovärdets
existentiella realitet.

37
2.3.3 Historiska förändringar angående målet med fostran
Vartefter tider och samhällen har förändrats har även synen på bildning och fostran ändrats.
Genom fostran formas den följande generationen och som följd även det kommande samhället.
För att därför bättre kunna förstå den rådande fostrandepraxisen, och den rådande
samhällsutvecklingen, bör vi ta i beaktande historiska synsätt som funnits angående fostran och
uppfostran.
Uljens (2008, s. 25) beskriver den förskjutning som skett över tid inom det pedagogiska
förhållningssättet genom att åskådliggöra det som han kallar för den pedagogiska paradoxens
utveckling. Att det är fråga om en paradox härleds från att bildning samtidigt innebär att förenas
med och att differentieras från det kollektiva. Det individuella utvecklas parallellt med det
kollektiva. Beroende på det omgivande samhället och den rådande människosynen har den
pedagogiska paradoxen följaktligen sett olika ut genom historien. (Uljens, 2008, s. 23.)
En typ av pedagogisk paradox återfinns i antikens Grekland. Sokrates (469–399 f.Kr.)
var en filosof vars filosofi bar starka pedagogiska drag. I sin dialog med Menon låter Sokrates
Menons olärde slav lösa några geografiska problem för att bevisa hur det mänskliga kunnandet
härrör från erinran. Sokrates grundtes är att människans själ är evig och att all kunskap är
medfödd och existerar inom oss – även om vi själva inte är medvetna om den. Människan bör
endast medvetandegöras genom att hon med minnet letar fram den undanskymda inneboende
kunskapen. Den pedagogiska paradoxen består i detta sammanhang i det att den lärande ska nå
det som hon redan kan. En sann filosof eftersträvar därför enligt Sokrates att frigöra sin själ
från gemenskapen med kroppen och dess egenskaper, för att på det viset nå insikt om olika ting.
Sokrates menar därmed även att vi i själva verket inte kan lära oss något – det är genom
resonerandet som ett varande ting blir uppenbart för själen. (Kroksmark, 2011, s. 41; Platon,
64a–65c; Uljens, 2008, s. 25.)
Människan ansågs i grunden utgöra en förnuftig varelse, beskaffad med både samvete
och medvetande. Sokrates förklarar detta med att vi föds med kunskapen om det som han kallar
för det lika, eller det som är (eng. sameness). Det lika utgörs av bestående och oföränderliga
ting, såsom det goda, det sköna, det rätta och det gudomliga. Han menar att vi delvis fått
kunskapen om dessa ting innan vi föddes då de blev inplanterade i våra själar. Enligt detta
synsätt menar Sokrates att det finns två slags varande ting: synliga ting och osynliga ting. Det
osynliga är oföränderligt medan det synliga är det aldrig utan förändras, formas eller byter
skepnad över tid. Enligt denna tanke finns det moraliska eviga principer, naturlagar och krafter
som från begynnelsen är inskrivet i universum. Varje människa är underordnad dessa och bör

38
därför också finna det rätta förhållningssättet till dem. En liknande princip återfinns i den
judekristna skapelsetraditionen: Människan skapades till Guds avbild – som en medveten
varelse med moral och förnuft – för att råda över skapelsen. De tio budorden bekräftar detta
efter människans syndafall och påminner om de eviga moralprinciperna. (1 Moseboken 1:26, 2
Moseboken 20.)
Begreppet bildning är ett utpräglat pedagogiskt begrepp som har stått i centrum för den
finländska kultur- och utbildningsdebatten allt sedan början av 1800-talet (Dahlberg, 2016, s.
351). Begreppet kommer från ordet bild och sedermera bilda, i bemärkelsen att forma eller
gestalta. Bildning innefattar således den formning som sker genom dels fostran och dels
undervisning. I själva begreppet återfinns en direkt andlig och teologisk koppling. (Hoppe,
1911, s. 206.) Ordet inbegriper tanken om Imago Dei – människan som skapad till Guds avbild
– vilken återfinns i den kristna skapelseberättelsen (1 Mos. 1:26–27). (Uljens, 2008, s. 25.)
Bildning var enligt en klassisk syn en process vars ändamål var att bli det som man
redan var – det vill säga Guds avbild. Uljens (2008, s. 25) kallar detta för den klassiska
pedagogiska paradoxen. Grundidén är att människan fått alla anlag från första början.
Människans ansvar är därmed att förvalta och utveckla dessa på bästa möjliga sätt. Fostran
innebar sedermera en uppfostran till en kristen förebild – vars fulländning återfinns i Jesus från
Nasaret. Jesus beskrivs själv inom kristendomen så som utstrålningen av Guds härlighet och
hans väsens avbild (Hebreerbrevet 1:3a). En klassisk pedagogisk tanke är därmed att bildning
hör samman med det gudomliga.
Johan Amos Comenius (1592–1670) har genom sitt verk Didactica magna (sv. Stora
undervisningsläran) satt grunden för ett grundläggande pedagogiskt system och är den
didaktiker som allra mest påverkat synen på eleven, läraren och skolan (Kroksmark, 2011, s.
116). Målet med uppfostran härleder Comenius från människans ursprungliga bestämmelse
(Ottelin, 1913, s. 111). I de första kapitlen i didactica magna presenterar han människan som
skapelsens krona. Hennes ultimata mål är förlagt bortom jordelivet, varför även livet ses som
en förberedelse inför det eviga. Jordelivet liknas vid ett kontinuerligt fortskridande av lärande
och utveckling, där människan försöker att nå högre och högre utan att någonsin nå fram till det
högsta, vilket betyder att människan i detta liv aldrig kan nå sitt yttersta mål. Istället såg
Comenius den gudomliga kallelsen lyda: ”Människa, känn mig, känn dig själv!” Förberedelsen
inför evigheten sker således genom att människan lär känna sig själv, genom självbehärskning
och genom att hon vänder sig till Gud. (Comenius, 1989, s. 57–59, 63, 66–68.)
Enligt skapelseberättelsen i Första Moseboken blev människan skapad som en förnuftig
varelse, som den härskande varelsen och som en avbild av sin skapare. Genom kunskap och

39
kännedom om sanningen utvecklas förnuftet. Härskandet förutsätter att människan först
behärskar sig själv. Som Guds avbild avses människans bestämmelse vara helighet och
fullkomlighet. (Comenius, 1989, s. 66; Ottelin, 1913, s. 111.) Fostrans syfte är därför att vägleda
människan att bruka de anlag som hon – till skillnad från djuren – blivit utrustad med, såsom
förnuft, ansvar och moral. Comenius påpekar att hemmets fostran inte enbart innebär att lära
barnet att äta, dricka, gå, tala och klä sig – vilket endast gäller kroppen. Föräldrar bör genom
fostran även beakta det som berör barnets inneboende själ. Enligt Comenius blir målet med
uppfostran således trefaldigt: ”Först bör barnen öva sig i gudsfruktan, därefter i sedlighet och
dygd och slutligen i kunskaper. Ju mera de lär av de sistnämnda, dess bättre.” (Comenius &
Kroksmark, 1989, s. 58–60.)
Under upplysningstiden började en förskjutning i synen på pedagogiken framträda. I
den förmoderna pedagogiken var fostrans mål det eviga, det vill säga att förberedas för livet
efter döden. Fostran innebar att medvetandegöras om det eviga och gudomliga, vilket kom till
uttryck genom att individen skulle fostras till att bejaka och på bästa sätt leva sitt liv i enlighet
med detta. Fostran bar då på en färdig bestämmelse, vars uppgift det var för uppfostraren att
nära. Inom den moderna pedagogiken under upplysningstiden var målet med fostran istället
människans fulländning i detta jordeliv, här och nu. Idealet om den mänskliga autonomin gav
riktning för denna utveckling, vilken sammanföll med tanken om den autonoma nationalstaten.
Medborgarna skulle fostras till att kunna bidra till det offentliga tänkandet. Idealmänniskan
skulle således ta form genom uppfostran och utbildning. (Uljens, 2017, s. 64–66.)
Upplysningen bröt med den pessimistiska synen på människan som bunden till en
överhängande arvsynd. Enligt upplysningsidén var människan i grunden god istället. JeanJacques Rousseau (1712–1778) gav bland annat uttryck för att det endast var på grund av
missförhållanden och mänskliga försummelser som den goda naturen och förnuftets inre röst
hade förvanskats och därför inverkade negativt på människans utveckling. (Kroksmark, 2011,
s. 158–159.) Bildningens idé omskrevs genom upplysningsfilosofin till att innebära människans
frigörelse från myndighet och tvång. Eftersom ingen yttre instans fick åberopas blev människan
enligt Immanuel Kant oundvikligen dömd att utveckla sin egen omdömesförmåga.
Pedagogikens och fostrans syfte blev sedermera att möjliggöra utvecklingen av
omdömesförmågan. För detta bör emellertid människan i första hand betraktas som kapabel till
eget tänkande. Samtidigt antas hon få förmågan till kulturell reflektion först genom bildning.
En modern pedagogisk paradox består följaktligen i att det pedagogiska handlandet förutsätter
förmåga till självreflektion samtidigt som denna förmåga betraktas som resultatet av själva
bildningsprocessen (Uljens 2008, s. 25; 2014, s. 19.)

40
Upplysningen innebar emellertid inte ett Gudsavisande för det mänskliga och
pedagogiska danandet. Upplysningen var primärt en frigörelseprocess och ett uppror mot ett
kyrkligt förmyndarskap som flerstädes varit rådande i Europa. Rousseau inleder i skriften
Emile, eller om uppfostran (1762) med orden: Allt är gott, sådant det utgår ur skaparens hand,
allt fördärvas under människans. Rousseau strävade efter att undkomma den form av
uppfostran som stred mot den naturliga uppfostran. De moderna samhällena under
upplysningstiden hade förlorat en naturlig ordning, vilket hade lett till att människan tappat sitt
oberoende och gått in i en gemenskap baserad på plikt och beroende. Människoandens framsteg
hade förlorat barnets naiva och oskyldiga väsen vilken hade behäftats med egoism istället.
Barnet riskerade därmed att fördärvas genom den konstlade och naturfrånvända kultur som det
var försatt i. Uppfostrans mål, enligt Rousseau, var därmed att främja den naturliga människan
– så som hon blivit skapad. (Kroksmark, 2011, s. 156–158; Ottelin, 1913, s. 143–144.)
Johann Heinrich Pestalozzi (1746–1827) såg i människosjälen en inneboende organism
av levande krafter, vars utveckling sker inifrån enligt egna lagar. Människan var således inte ett
oskrivet blad, utan fostran innebar en medverkan till naturen. Människan såg han däremot inte
av naturen endast som god, utan människan har anlag för både gott och ont. Uppfostrans mål är
därmed att underordna den djuriska naturen under den sant mänskliga naturen. Detta sker
genom att de inneboende själskrafterna utvecklas till förmån för självverksamheten, vilket dels
innebär en yttre fysisk aktivitet och dels en inre mental sådan. Hemmets fostran är enligt
Pestalozzi den grundläggande och mest betydelsefulla formen av all fostran. Familjen är något
av naturen inordnad, varför också hemmets fostran utgör en kärnpunkt i hans pedagogik.
Modern är den bästa och främsta av alla uppfostrare. Från henne uppstår en förmåga hos barnet
att erfara kärlek, tacksamhet och förtroende. Inflytandet och tryggheten från hemmet bör även
fortgå när skolans fostran tar vid i barnets liv. Den naturliga uppfostran leder till tro på Gud,
vilket ställer alla människans inre krafter i ordning och blir en källa till tillväxt, utbildning och
sann visdom. Därtill syftar uppfostran till att människan blir en gudfruktig, from och förståndig
individ som försöker att fullgöra sina plikter gentemot Gud, sin nästa och sig själv. (Kroksmark,
2011, s. 289–290, 298–300; Ottelin, 1913, s. 198–199.)
Friedrich Fröbel (1782–1852) har fört vidare och vidareutvecklat arvet från Pestalozzi.
Han är främst känd som en föregångare till barnträdgårdsverksamheten. I sitt verk
Människouppfostran ger han skäl för att fostran bör leda till att människan förnimmer och ger
uttryck för det i människan på förhand nedlagda gudomliga:
Att uppfostra är att stödja och behandla människan som ett väsen som vaknar upp och
blir medveten om sig självt som tänkande och förnimmande. Det är att forma henne

41
till att medvetet och självständigt ge uttryck för en ren oförfalskad bild av den inre
lagen, det gudomliga. Att uppfostra är att anvisa vägen och medlen till detta.
(Fröbel, 1995, s. 31)
Människan bör ledas till medvetenhet och självständighet. För att möjliggöra detta krävs att
människan fostras i klarhet och i kunskap om sig själv, vidare till kunskap om Gud och naturen,
vilket leder till ett rent och heligt liv. Leken är vägledande i den fostrande aktiviteten, vilken
utvecklar barnets förmågor och anlag och fungerar även som en förebild för människolivet.
(Ottelin, 1913, s. 211.)
Johan Vilhelm Snellman (1806–1881) menade att fostran bör syfta till förnuft och frihet.
Människans föds både ofri och oförnuftig. Med ”ofri” avses att barnet föds in i en icke självvald
kulturell verklighet. Oförnuftigheten består i att det kulturella förnuftet, dvs. traditionen, ligger
utanför barnets räckhåll. Fostran blir därmed en fostran till medvetenhet och förnuft inom det
traditionella och kulturella samtidigt till friheten att påverka och överskrida det rådande.
(Uljens, 2008, s. 20.) Snellman frångick den dåvarande synen på kulturen så som ett
kontinuerligt kulturellt uppstigande. Han såg människobildningen som ett oändligt uppdrag,
vilket visserligen för med sig att vi kan urskilja kulturella förbättringar genom olika tider. Ur
ett evighetsperspektiv förhåller det sig enligt Snellman ändå inte så. Vägen är målet – någon
slutpunkt kan inte fastställas. Hemmets uppgift är att fostra inom ramen för det traditionella så
att barnet kan växa i förhållande till kulturen. Skolans uppgift är att undervisa vetande och
kunskap. Genom vetandet möjliggörs ett överskridande av traditionen. Människan växer
således i en personlig och självständig roll när hon får del av kunskap och vetande. För Snellman
är därför fostran och undervisning nödvändig, men inte något som determinerar människan. Det
är individens självverksamma sätt att hantera kulturen som omöjliggör determinationen.
(Uljens, 2014, s. 12–14, 21.)

42

3 Metod och genomförande
I detta kapitel presenteras inledningsvis studiens syfte och forskningsfrågor. Därefter
presenteras kvantitativ metod och den valda metoden för datainsamling. Därtill beskrivs
operationalisering av variabler för analys och studiens urval. Därpå beskrivs databearbetning
och analys av det insamlade materialet. Slutligen beskrivs forskningens tillförlitlighet och
trovärdighet.

3.1 Studiens syfte och forskningsfrågor
Denna studies syfte är att utforska finlandssvenska lärares syn på skolans samhällsfostrande
praktik. Huvudsyftet med denna studie är således att utforska lärares syn på skolans fostrande
uppdrag i samhället och dess förpliktelse gentemot det omgivande samhället. Följande
forskningsfrågor har utarbetats för detta syfte:
1. Hurdant förhållningssätt har lärare till överföring av samhälleliga värderingar åt
elever?
2. Hurdan uppfattning har lärare av skolan som en förändrings- och samhällsutvecklande
instans?
Syftet med den första forskningsfrågan är att undersöka lärares förhållningssätt till sin
eventuella roll att överföra värderingar grundade i samhället. Eftersom det i samhället återfinns
en mångfald olika synsätt och värderingar har några specifika frågor utarbetats för att
konkretisera aktuella samhälleliga frågeställningar.
Syftet med den andra frågan är att undersöka lärares uppfattning av skolans eventuella
roll i att främja eller inverka på samhällsutvecklingen. Genom att granska lärares uppfattningar
om skolan och dess samhälleliga uppgift, framträder uppfattningar om huruvida skolan bär på
ett förändrings- och samhällsutvecklande uppdrag.

3.2 Kvantitativ metod
Kvantitativa metoder används för att mäta hur utbredda beskrivna förhållanden och attityder
förekommer inom den grupp som är föremål för undersökningen. För att kunna upptäcka
allmänna tendenser bland lärare i Svenskfinland har därför denna studie av kvantitativ art. En
större mängd data har därmed varit eftersträvansvärd för uppfyllandet av studiens syfte. Inom

43
kvantitativa

undersökningar

är

enkät-

eller

intervjuundersökningar

de

vanligaste

tillvägagångssätten för insamlandet av data. (Eliasson, 2018, s. 27–28.)
Kvantitativa metoder används således för systematisk insamling av en större mängd
data, i syfte att framställa data i statistisk form för att möjliggöra en genomgående analys av det
insamlade materialet. Det är följaktligen mängden, eller kvantiteten, som är föremål för studiet.
Kvantitativa studier omfattar därmed ett matematiskt tillvägagångssätt som analyserar siffror
och uppgifter som kan betecknas med siffror. Svaren i en kvantitativ studie är således i behov
av rangordning. Intervallskalor används för att kunna omvandla svaren till mätbara data. Den
kvantitativa metoden står i kontrast till den kvalitativa metoden, där fåtalet, eller det särskilda,
undersöks. Inom kvalitativa metoder undersöks specifika sammanhang som förutsätter att en
förståelse framträder undan för undan. Detta gör att kvalitativa studier ofta avgränsas till ett
fåtal respondenter. Inom kvantitativ studie strävar man däremot efter att sammanställa och
analysera en större mängd data för att undersöka bredden av ett tema. (Eliasson, 2018, s. 27–
30; Trost & Hultåker, 2016, s. 18–19.)

3.2.1 Enkäter som datainsamlingsmetod
En enkät är en form av intervjuundersökning som genomförs med hjälp av ett formulär. En
enkät är i all enkelhet ett på förhand utarbetat formulär som innehåller frågor eller påståenden
som ger svar på en undersöknings syfte och frågeställningar. Frågorna i enkäten har som syfte
att uppfånga fakta, åsikter, attityder eller värderingar som respondenterna har i förhållande till
temat som undersöks. Det insamlade enkätresultatet behandlas genom mätning och analysering,
varpå det slutligt bearbetade resultatet presenteras i en studie. Enkäten bildar därmed ett
underlag för att beskriva eller jämföra existerande förhållanden med identifierbara standarder,
eller också för att avgöra vilka förhållanden som finns mellan olika händelser. (Cohen, Manion
& Morrison, 2018, s. 334; Säfsten & Gustavsson, 2019, s. 158–159.)
När en enkätstudie planeras är det viktigt att ha en tydlig definition av problemet som
man vill undersöka: vilka typer av svar man är intresserade av, vilka hypoteser som ska testas
och vilka variabler man vill undersöka. En annan aspekt som behöver beaktas är vilket urval
som behövs för att urvalet skall representera populationen. Det bör vara tydligt vad som är
föremål för mätning i undersökningen och på vilket sätt detta mäts så att man kan försäkra sig
om studiens tillförlitlighet och trovärdighet. Slutligen behöver man även beakta etiska
frågeställningar i enkätundersökning såsom studiedeltagarnas anonymitet, deras integritet samt
deras rätt att veta vad enkäten ämnar undersöka. (Cohen, m.fl., 2018, s. 338)

44
För att kunna fånga in en större mängd uppfattningar hos lärare har enkäter använts som
datainsamlingsmetod. Enkäten är utformad främst med flervalsfrågor, med undantag för några
frågor med öppna svar. Syftet med flervalsfrågorna är att upptäcka generella tendenser bland
respondenterna. Samtidigt är det också intressant varför respondenterna antar de
förhållningssätt som de gör. Av den orsaken kombineras flervalsfrågorna med ett fåtal öppna
frågor för att gå in på djupet av frågeställningarna. Flervalsfrågorna är uppbyggda på en
femgradig skala mellan helt av samma åsikt och helt av annan åsikt där svarsalternativet kan
inte säga utgör mittpunkten. De olika svarsalternativen omfattar skalstegen 1–5, vilket
möjliggör en matematisk sifferanalys. Svarsalternativens motsvarighet i siffervärden varierar
beroende på hur frågan relaterar till en viss kategori. Exempelvis om ett påstående är en invers
som relaterar negativt till en kategori. Utöver flervalsfrågorna och de öppna frågorna användes
även bakgrundsfrågor för att möjliggöra analys mellan olika grupper bland respondenterna.
Bakgrundsfrågorna berörde information om kön, antal år i läraryrket och vilken årskurs
respondenten undervisar i. Två flervalsfrågor antog ett ”antingen-eller-förhållande” till
frågeinnehållet, där svarsalternativen var ja, nej eller kan inte säga. Enkätformuläret som
använts i denna studie är Åbo Akademis internetbaserade enkät: E-blankett.
Enkätfrågorna var i början fristående och relaterade som isolerade element till
forskningsfrågorna. Efter att ha utarbetat frågorna kunde man se vissa mönster, varefter en del
frågor blev insatta i kategorier. Kategorierna bildade variabler i undersökningen vilka finns
beskrivna i nästa avsnitt (se 3.2.2). Varje kategori relaterar till någondera av forskningsfrågorna
och bygger på insikter från teorikapitlet. Merparten av enkätfrågorna tillhör en kategori, med
undantag för några frågor som undersöks enskilt.
Enkäten är en produkt av en fortlöpande dialog med teoridelens litteratur och analys av
etiska frågeställningar gällande forskning, fostran och skola. En kontinuerlig reflektion fortgick
samtidigt som enkäten utformades i dialog mellan avhandlingens författare. Teoridelen och
enkäten utarbetades även i stor utsträckning parallellt, vilket medför att enkätfrågorna har sin
utgångspunkt i de teman som teorikapitlet berör. Denna studie berör ett pedagogik- och
utbildningsfilosofiskt plan, vilket återspeglas i flertalet av enkätfrågornas karaktär.
För att säkerställa studiedeltagarnas anonymitet är bakgrundsfrågorna få och berör
enbart kön, arbetserfarenhet och vilka årskurser läraren i huvudsak undervisar. Respondenterna
har också fått möjligheten att fylla i sin e-postadress om de är intresserade av att ta del av
studiens slutresultat. E-postadressen används endast i syftet att dela den slutliga avhandlingen.
Förutom att respondentens anonymitet respekteras så ställs inga frågor som på något sätt berör
deras privatliv – enbart deras privata förhållningssätt i skolrelaterade frågor ingår i enkäten. I

45
enkäten ingår även information om undersökningens syfte och forskningsområde. I enkätens
ingress ges respondenten möjlighet att se studiens syfte och övergripande tema. Enkäten är
indelad i temaområden varav samtliga områden specificeras med hjälp av en ingress för att höja
respondenternas förmåga att relatera till frågeställningarna.

3.2.2 Operationalisering
För att klargöra vad frågorna i enkäten ger svar på används begrepp som beskriver det som
undersöks. Dessa begrepp bildar mätbara variabler genom att frågor som relaterar till begreppet
infogas i variabler. Denna process kallas för operationalisering. Det handlar således om att ge
konkreta indikatorer på de abstrakta begrepp som undersöks. Motivation är ett exempel på ett
begrepp som kunde bli föremål för operationalisering. För att kunna studera motivation behöver
man emellertid studera de komponenter som utgör motivationen i skilda sammanhang.
Nyfikenhet, humör, mål, förväntningar, tro på sin egen förmåga och intresse kunde då bilda
delkomponenter, eller indikatorer, som möjliggör att en mätning kan utföras. Mätningen är
däremot indirekt, eftersom det är relaterade komponenter som används för att få kännedom om
begreppet som undersöks. Delkomponenterna måste därför förklaras för att kunna påvisa att
variablerna verkligen mäter det som ämnas. (Säfsten & Gustavsson, 2019, s. 159.)
För denna studie har följande fem variabler utformats; samhällsvärde-överföring,
skolvärdegrund, åsiktstolerans, konventionalitet, och förändringsagent. Nedan presenteras
dessa variabler under egna rubriker.
Samhällsvärde-överföring
Variabeln samhällsvärde-överföring relaterar till den första forskningsfrågan: Hurdant
förhållningssätt har lärare till överföring av samhälleliga värderingar åt elever?
Variabeln samhällsvärde-överföring mäter i vilken grad lärare anser att samhälleliga
värderingar bör överföras till elever. Sex frågor i enkäten ingår i denna variabel:
3.2 Lärare har en skyldighet att medvetengöra elever om klimathotet så att eleverna i
framtiden kan påverka samhällets attityd angående detta.
4.1 Elever bör medvetandegöras om samhälleliga orättvisor och diskriminering så att
de aktivt tar ställning emot detta.
4.2 Vi lever i ett föränderligt samhälle. Elever bör därför fostras i beredskap för
framtida förändringar.

46
4.3 Coronaepidemin har visat betydelsen av lyhördhet till statliga och institutionella
åtgärder. Eleven bör därför vägledas till att bejaka statens och institutioners
rekommendationer.
4.4 I skolan fostras eleverna till demokratiska medborgare. Detta innebär att elever
utvecklar ett positivt förhållningssätt till internationella samarbeten så som FN och
EU.
6.2 Samhälleliga värderingar bör få återspeglas i skolans verksamhet.
Ett högt värde i denna variabel innebär att respondenten anser att skolan bör överföra
samhälleliga värderingar till eleverna. Ett lågt värde innebär att respondenten anser att
samhälleliga värderingar inte bör överföras genom skolans verksamhet.
Delkomponenter i denna variabel är diverse samhälleliga värderingar. Det är lärares
synsätt på behovet av att lyfta upp dessa i skolsammanhang som mäts. De samhälleliga
värderingarna är bland annat: behovet av förändring, att medvetandegöras om klimathotet och
samhälleliga orättvisor, förhållningssätt till statliga institutioner och nationella samarbeten samt
en fråga som berör det som studeras direkt, dvs. överföring av samhälleliga värderingar.

Skolvärdegrund
Variabeln skolvärdegrund anger hurdant förhållande respondenten har till skolans värdegrund.
Tre frågor i enkäten ingår i denna variabel:
5.1 Jag känner mig tillfreds med den värdegrund som blivit utarbetad av
Utbildningsstyrelsen.
5.2 Min personliga värdegrund stämmer väl överens med Utbildningsstyrelsens
värdegrund som återfinns i läroplanen.
5.3 Min personliga värdegrund stämmer väl överens med den enskilda skolans
värdegrund där jag i huvudsak arbetar.
Ett högt värde innebär en hög samstämmighet med skolans värdegrund. Ett lågt värde anger att
respondenten har värdemässiga skiljaktigheter i förhållande till skolans värdegrund. För en
djupare diskussion kring begreppet värdegrund se kapitel 2.3.3 Värdegrunden som underlag för
skolans fostrande praktik.
Delkomponenter i denna variabel är den egna värdegrundens samstämmighet med dels
läroplanens värdegrund, dels den enskilda skolans värdegrund samt respondentens
godkännande av läroplanens värdegrund.

47
Åsiktstolerans
Begreppet åsiktstolerans relaterar till den första forskningsfrågan: Hurdant förhållningssätt har
lärare till överföring av samhälleliga värderingar åt elever?
Denna variabel mäter lärares förhållningssätt och öppenhet till åsikter och avvikande
åsikter i ett skolsammanhang. Fyra frågor i enkäten ingår i denna variabel:
2.1 Skolan är en plats där olika idéer och tankar kan uttryckas fritt.
2.2 Skolans demokratiska uppdrag innebär bland annat att uppmuntra till
åsiktsmångfald.
3.1 Avvikande åsikter gynnar undervisningen, eftersom det bidrar till kritiskt
tänkande.
3.5 Som lärare bör man vara aktsam med att uppmuntra elever med avvikande åsikter
eftersom det kan kränka andra.
Frågor som faller inom den här kategorin anger hur tolerant lärare är till elevers varierande
åsikter och tankar. Högt värde innebär hög tolerans för avvikande åsikter. Detta innebär att
överföringen av samhälleliga värderingar är öppen för granskning och sker genom
demokratiska processer. Överföringen förutsätter således kritisk granskning och att eleverna
gör egna värderingar i förhållande till värdeinnehållet.
Delkomponenter i denna variabel är saker som berör åsiktstolerans i undervisningen:
kritiskt tänkande, åsiktsfrihet och åsiktsmångfald.
Konventionalitet
Begreppet konventionalitet relaterar till den första forskningsfrågan: Hurdant förhållningssätt
har lärare till överföring av samhälleliga värderingar åt elever?
Ordet konventionell innebär enligt Svensk ordbok (Svenska Akademien, 2009) att följa
överenskomna regler. Med begreppet konventionalitet avses i denna studie en inställsam
hållning till det etablerade och hävdade. Denna variabel mäter således lärarens förhållningssätt
till etablerade värderingar och förhållanden i skolan. Sex frågor i enkäten ingår i denna variabel:
4.3 Coronaepidemin har visat betydelsen av lyhördhet till statliga och institutionella
åtgärder. Eleven bör därför vägledas till att bejaka statens och institutioners
rekommendationer.

48
4.4 I skolan fostras eleverna till demokratiska medborgare. Detta innebär att elever
utvecklar ett positivt förhållningssätt till internationella samarbeten så som FN och
EU.
5.1 Jag känner mig tillfreds med den värdegrund som blivit utarbetad av
Utbildningsstyrelsen i läroplanen.
5.5 Jag känner mig begränsad i att göra egna värderingar angående lärostoffet jag
förväntas behandla i min undervisning.
6.1 Skolan utgör i dagsläget en politiskt och ideologiskt neutral och opartisk
utbildningsinstans.
6.5 Indoktrinering är omöjligt att förorsaka elever så länge som man håller sig inom
läroplanens föreskrifter.
Högt värde innebär hög sympati till etablerade värderingar och förhållanden som finns inom
skolvärlden och inom andra institutioner som berör skolverksamheten. Hög konventionalitet
innebär därmed att eventuell förändring sker inom ramen för det etablerade och på förhand
planerade. I synnerhet innebär det att följa det rådande, oavsett om det är fråga om pågående
förändring eller att bevara det rådande. Låg konventionalitet innebär en önskan för kursändring
på den utveckling som eventuellt är pågående. Det innebär därmed att överskrida det rådande.
Ett problem med att mäta konventionalitet är att synen på vad det rådande uppfattas vara kan
kraftigt gå isär beroende på en individs erfarenheter och perspektiv.
Delkomponenter i denna variabel berör inställsamheten till det rådande och etablerade:
institutioners rekommendationer, förhållningssätt till internationella samarbeten, läroplanen
och synen på skolan.

Förändringsagent
Begreppet förändringsagent relaterar till den andra forskningsfrågan: Hurdan uppfattning har
lärare av skolan som en förändrings- och samhällsutvecklande instans?
Variabeln förändringsagent mäter i vilken grad respondenter anser att skolan bör
betraktas som en drivande faktor för samhällsförändring. Sju frågor i enkäten ingår i denna
variabel:
2.4 Skolan bör utgöra en drivande faktor i den framtida samhällsutvecklingen.
2.5 Skolan har till uppgift att lyfta fram bestående sanningar och värderingar till
eleverna.

49
2.6 Skolan bör utgöra en opartisk instans som i huvudsak sysslar med undervisning.
3.2 Lärare har en skyldighet att medvetengöra elever om klimathotet så att eleverna i
framtiden kan påverka samhällets attityd angående detta.
3.3 Lärare bör beakta att kön är en social konstruktion och tillämpa ett adekvat
förhållningssätt som aktivt utjämnar skillnaderna mellan könen.
4.1 Elever bör medvetandegöras om samhälleliga orättvisor och diskriminering så att
de aktivt tar ställning emot detta.
4.2 Vi lever i ett föränderligt samhälle. Elever bör därför fostras i beredskap för
framtida förändringar.
Högt värde innebär att respondenter anser att skolan har en viktig roll att inverka på eller främja
samhällsförändring. Ett lågt värde innebär att skolan inte bör stå i framkant för att få tillstånd
samhällsförändring. Förändring kan emellertid se ut på många olika sätt. För att få reda på
hurdan förändring som avses bör variabeln sättas i relation till de övriga variablerna. Genom
att granska de övriga variablerna går det således att urskilja vilken typ av förändring som avses
bland respondenterna.
Delkomponenter i denna variabel berör synen på förändring och förändringsarbete i
skolan. Till detta hör bland annat skolan som förändringsfaktor, skolans verkningsområden,
skolans skyldighet att medvetandegöra elever så att de kan ta ställning i samhället och skolans
roll att fostra i beredskap för framtida förändringar.
3.2.3 Urval
I undersökningar som gäller en okontrollerad mängd människor, behövs ett urval, eller ett
stickprov, av den totala mängd människor som undersöks. Den totala mängden som undersöks
kallas för population. De som slutligen deltar i studien utgör urvalet som representerar
populationen i tillbörligaste grad. Urvalets storlek spelar en viktig roll för att avgöra en
kvantitativ studies tillförlitlighet. För att kunna studera generella tendenser eller utföra
statistiska analyser, krävs det minst 30 respondenter. Beroende på studiens uppbyggnad och
storleken på populationen kan det emellertid krävas ett ännu större urval. (Cohen, m.fl., 2018,
s. 205; Säfsten & Gustavsson, 2019, s. 134.)
Populationen i den här studien utgörs av alla verksamma lärare inom den grundläggande
utbildningen inom Svenskfinland. Det är därför endast verksamma lärare i Svenskfinland som
studien är riktad till. Lärarna som deltar i studien bör vara verksamma i den grundläggande

50
utbildningen. För att kunna fånga upp lärare som är verksamma i andra stadiet utbildning har
ett svarsalternativ möjliggjorts för dessa lärare på fråga 1.3 Vilken årskurs undervisar du
huvudsakligen i? Totalt har 71 lärare svarat på enkäten. Tre lärare har svarat att de undervisar i
andra stadiets utbildning varför dessa uteslutits från studien. Det slutliga urvalet består därmed
av 68 lärare. Ingen förskolelärare har svarat på studien. I studien ingår därmed lärare som i
huvudsak undervisar i årskurs 1–9.
Det finns olika tillvägagångssätt för att välja vilken typ av urvalsmetod som används i
en studie. Vilken typ av urvalsmetod som väljs bestämmer sannolikheten varje individ har att
ingå i undersökningen. För att få ett representativt urval som även representerar mindre grupper
som är intressanta för undersökningen kan man använda sig av ett stratifierat urval. Stratifierat
urval innebär att man delar in populationen i grupper eller skikt för att sedan göra urvalet inom
de enskilda grupperna var för sig. I denna studie har det inte varit möjligt att göra ett stratifierat
urval eftersom vi inte kunnat förutse hur fördelningen eller åsiktsspridningen ser ut. Ingen
tidigare data finns tillgänglig som grupperar lärare utgående från deras förhållningssätt eller
åsikter. Därmed har obundet slumpmässigt urval eftersträvats för denna studie, vilket betyder
att varje individ i populationen har samma sannolikhet att komma med i studien (Eliasson,
2018, s. 44–45). De respondenter som finns representerade i denna studie har därför valts
genom frivilligt deltagande. Eftersom vi vill undersöka samtliga lärares uppfattningar har
följaktligen alla i populationen haft möjlighet att delta i studien. Under datainsamlingen har vi
därför eftersträvats att nå så många i populationen som möjligt.
En distributionskanal som vi använt oss av är fackförbundet FSL:s lokala
lärarföreningars ordförande som via mejl har distribuerat enkäten vidare till medlemmarna. Vi
har också delat vår enkät på en finlandssvensk Facebookgrupp med namnet “Undervisningstips
i Svenskfinland” som vid distributionen den 17:e mars 2021 hade cirka 3200 medlemmar. Dessa
två distributionskanaler når lärare utanför deras tjänst som lärare, därmed har inget
forskningstillstånd krävts. Vi har också skickat ut vår enkät till rektorer runtom i Svenskfinland,
som sedan skickat ut enkäten till lärare på sina respektive skolor. Några kommuner kräver att
man har ett forskningstillstånd för att skicka ut enkäter inom kommunernas interna e-mejllistor.
Därmed har vi ansökt forskningstillstånd till ett fåtal kommuner runtom i Svenskfinland.
Vi har medvetet genom vår distribuering försökt att täcka hela Svenskfinland i syfte att
få resultat som är representativa för finlandssvenska lärare. Den faktiska geografiska
spridningen har däremot inte varit möjlig att kontrollera varför potentiell överrepresentation av
lärare från ett visst geografiskt område är möjlig. Eftersom vi har använt oss av bland annat emejl och en Facebookgrupp finns det risk för att en viss kategori av lärare är överrepresenterade.

51
Om en lärare har hög internetanvändning ökar chansen att delta i undersökningen. Eftersom vi
har använt oss slumpmässigt urval är det även lärare med tid och engagemang som har större
benägenhet att delta i studien. Detta kan medföra att resultaten på studien inte är helt
representativt, eftersom engagerade lärare kan ha större intresse för skolfrågor och pådriva att
skolyrket blir mera omfattande och engagerande i sociala och samhälleliga sammanhang.
Enligt finlandssvenska fackförbundet FSL är 95 % av all finlandssvensk skolpersonal
medlemmar i deras förbund, vilket innebär ca 5000 personer. Det totala antalet skolpersonal i
Svenskfinland ligger ungefär på 5250 personer. Det finns ingen tillgänglig statistik över hur
stor del av dessa som är lärare i den grundläggande utbildningen. Om antalet lärare i årskurs 1–
9 antas utgör 60 % så skulle populationen i studien röra sig kring ca 3150 lärare inom den
grundläggande utbildningen. Urvalets storlek i denna studie är 68 respondenter.
Stickprovsfraktionen skulle enligt denna uppskattning utgöra 68/3150, dvs. 2,2 %, av alla lärare
inom den grundläggande utbildningen åk 1–9 i Svenskfinland.

3.3 Databearbetning och analys
Forskningsdata som samlats in har behandlats och analyserats med hjälp av det statistiska
verktygsprogrammet Statistical Program for the Social Sciences, vilket härefter benämns SPSS.
Med hjälp av SPSS har statistiska tabeller och figurer tagits fram. För att få en översikt över det
insamlade datamaterialet har funktionen frequencies använts. Från funktionen frequencies kan
man få figurer, tabeller och olika statistiska värden som beskriver fördelningen bland
respondenterna i en enskild fråga eller en enskild variabel.
Innan samband mellan variabler kan undersökas behövs kännedom om variablerna är
normalfördelade eller inte. Alla summavariabler som ingår i studien förutom variabeln
värdegrund visade en fördelning som kan klassificeras som en approximativ normalfördelning.
Det innebär att alla andra variabler sammanfaller approximativt symmetriskt kring
medelvärdet, medianen och typvärdet. Vid en approximativ normalfördelning gäller att ca 68
% av svaren befinner sig inom den första standardavvikelsen, 95 % av svaren återfinns inom
den andra standardavvikelsen och 99,7 % av svaren återfinns inom den tredje
standardavvikelsen. Kravet för att en fördelning inom en variabel ska klassificeras
approximativt normalfördelad är att värden som beskriver toppighet (kurtosis) och snedhet
(skewness) befinner sig mellan 1 och -1. (Djurfeldt, m.fl., 2010, s. 69.)

52
Vilket test som ska användas beror på om variablerna är normalfördelad eller inte. Om
en av variablerna i en sambandsanalys inte är normalfördelad görs ett Spearmans test. Om båda
variablerna som ingår i sambandsanalysen är normalfördelade görs ett Pearsons test.
För att undersöka samband mellan olika variabler har funktionen correlate → bivariate
använts. Med hjälp av den funktionen kan man utläsa siffervärden och ta reda på om det finns
en signifikant skillnad mellan variablerna samt hur stark sambandseffekt som finns mellan
variablerna. För att identifiera skillnader bland respondenternas svar har funktionen compare
means → independent-samples t-test använts.
I Pearsons och Spearmans sambandsanalys finns det två värden som förklarar ett
eventuellt samband. Om ett samband är signifikant eller inte kan avgöras av det så kallade pvärdet (Sig (2-tailed) i SPSS), som beskriver sannolikheten att det inte finns ett samband mellan
två variabler. Om p-värdet antar ett värde som är under 0,05 finns det ett signifikant samband.
Det andra värdet är korrelationskoefficienten (r) som förklarar styrkan på sambandet mellan två
variabler. Korrelationskoefficienten kan variera mellan 1 och -1, där 1 beskriver ett perfekt
positivt samband och -1 beskriver ett perfekt negativt samband. Ju närmare noll
korrelationskoefficienten är desto svagare är sambandet. (Grankvist, 2019, s. 59, 81–82.)
För att mäta skillnader mellan respondenter som tillhör olika grupper används ett
oberoende t-test. Utgående från ett oberoende t-test kan man avgöra om det finns en signifikant
skillnad mellan två grupper, huruvida variansen mellan de två grupperna man mäter är olika
eller lika utgår man från olika statistiska värden. Om Levenes F-värde är signifikant (p < 0,05)
kan man anta att variansen för de båda grupperna är olika. Då gäller de statistiska värden som
antar att variansen är olika. Ifall F-värdet inte är signifikant (p > 0,05) antas att variansen är
någorlunda lika för de båda grupperna. Då utgår man från de värden som antar att variansen är
lika. En statistisk signifikant skillnad förekommer ifall p-värdet, dvs. Sig (2-tailed) i SPSS, är
mindre än 0,05. Effektskillnaden (d-värdet) kan räknas ut manuellt genom att addera
medelvärden för de båda grupperna och dividera dessa med standardavvikelsen för hela urvalet.
(Djurfeldt, m.fl., 2010, s. 234.)
När vi hade all insamlad data uppstod behovet av att korrigera mätinstrumentet för den
matematiska analysen. Detta behövde göras för att studien skulle bli pålitlig och statistiskt
korrekt. Till en början var skalstegen för flervalsfrågorna 1–4 med svarsalternativet kan inte
säga inbakat på skalsteget 2,5. Detta korrigerades så att skalstegen blev 1–5 med
svarsalternativet kan inte säga på skalsteget 3. Korrigeringen medförde att avstånden mellan
skalstegen blev likvärdiga.

53
När resultat presenteras behövs även ett lämpligt språk som beskriver vilka värden som
uppmäts. En femgradig skala används för att förmå beskriva hur data fördelade sig mellan
respondenterna på variablerna. Ett högt värde innebär att värdet fördelas inom 80–100 % på
skalan. Ett medelhögt värde innebär att värdet fördelas inom 60–80 % på skalan. Ett
mellanvärde innebär att värdet fördelas inom 40–60 % på skalan. Ett medellågt värde innebär
att värdet fördelas inom 20–40 % på skalan. Ett lågt värde innebär att värdet fördelas inom 0–
20 % på skalan. Variablerna innehåller olika många frågor vilket innebär att den procentuella
fördelningen inte går att sätta i exakt jämförelse med andra variabler. En någorlunda uppfattning
är emellertid möjlig att åstadkomma genom att dela in hur respondenters svar fördelat sig på
variablerna. En symmetriskt fördelad skala har varit eftersträvansvärd vid de variabler vars
skalsteg inte är dividerbar med siffran 5.

3.4 Tillförlitlighet och trovärdighet
Tillförlitlighet, eller reliabilitet, handlar om en studies pålitlighet. Om en studie kan upprepas
och liknande resultat framkommer innebär att studien har hög reliabilitet. Hög reliabilitet
innebär alltså en hög replikerbarhet. För att höja reliabiliteten i en kvantitativ studie är det
viktigt att dubbelkontrollera att inga data har matats in fel eller dokumenterats missvisande. När
det är flera som jobbar på samma studie är det viktigt att alla är medveten om alla arbetsmoment
som ingår i processen och hur undersökningen ska genomföras. Ju högre reliabilitet en studie
har desto större förutsättningar finns det att den har hög trovärdighet. (Djurfeldt, m.fl., 2013, s.
104; Eliasson, 2018, s. 14–16.)
Studiens replikerbarhet påverkas av det kvantitativa metodvalet som gjorts. I jämförelse
med en intervjustudie med liknande tema uppnås en ganska hög tillförlitlighet. Enkätens
innehåll och tolkningsutrymmet som frågorna ger skiljer sig inte från ett tillfälle till ett annat.
Däremot kan kvalitativa intervjustudier påverkas av vem som utför intervjun och hur
intervjupersonen uppfattas från ett tillfälle till ett annat även om intervjufrågorna är identiska.
Huruvida liknande resultat kan uppnås vid ett annat tillfälle med samma mätinstrument är
fortfarande svårt att säkerställa i den här studien. (Djurfeldt, m.fl., 2013, s. 104–105.) De val av
som gjorts angående enkätens distributionskanaler kan ha en viss överrepresentation av lärare
som är aktiva på sociala medier och tenderar att svara på enkätstudier som fås via e-mejl.
Trovärdighet, eller validitet, handlar om studiens förmåga att mäta det som skulle mätas.
Validitet kan lite förenklat sägas handla om hur precist ett mätinstrument mäter de faktiska

54
förhållanden. I en enkätstudie handlar det om hur väl de frågor som ställs ger svar på det som
studien ämnar undersöka. (Djurfeldt, m.fl., 2013, s. 104; Eliasson, 2018, s. 16.) I den här
studien är det relevant att fråga hur pass generaliserbar studien är på populationen som utgörs
av lärare i Svenskfinland. Cohen m.fl. (2018, s. 246) benämner frågan om en studies
generaliserbarhet på populationen som external validity (sv. extern validitet).
Eftersom det inte finns några tidigare uppgifter om spridningen av finlandssvenska
lärares åsikter angående skolans roll i samhället är det svårt att säga hur pass generaliserbar
stickprovet som fås i studien är på populationen. Med andra ord är det svårt att bedöma hur hög
extern validitet som uppnås i studien. Det kan möjligen vara så att vissa åsikter är
överrepresenterade på grund av de distributionsmetoder som användes, vissa lärare besvarar
kanske oftare enkäter som fås via e-mejl eller som publiceras i en social medie-grupp.
En validitetsfrågeställning som behöver nämnas i denna studie är huruvida
operationaliseringen av enkätfrågorna är pålitliga. Operationaliseringsprocessen handlar om att
ta fram begrepp som är relevanta för studien. Begreppen bör vara möjlig att mäta i det verkliga
livet. Samtidigt bör man säkerställa att begreppen inte utgör en reflektion av egna värderingar
eller föreställningar. (Eliasson, 2018, s. 14–15.) För att försöka undvika egna värderingar och
föreställningar har enkätfrågorna utarbetats från olika perspektiv och synvinklar. Detta betyder
att det är osannolikt att respondenten antar samma förhållningssätt till alla påståenden.
En annan frågeställning gällande validiteten är huruvida svarsalternativet kan inte säga
representeras på ett korrekt sätt när det antar mittenvärdet 3 på skalan 1–5. Det går att ifrågasätta
om en förskjutning närmare mittenvärdet är en korrekt representation av endera ett passivt
ställningstagande, dvs. att respondenten är ovetande, eller ett aktivt ställningstagande, dvs. att
respondenten anser ingendera av alternativen. Det går även att tolka svarsalternativet som ett
neutralt svar där respondenten förhåller sig neutral i sakfrågan. Med en sådan förståelse är en
värdering av svarsalternativet acceptabel. Ett annat alternativ skulle innebära att utesluta dessa
svar ur den matematiska analysen. Även detta skulle innebära problem för resultatanalysen. Vi
har därför valt att låta svarsalternativet kan inte säga anta ett mittenvärde på skalan 1–5.

55

4 Resultatredovisning
I detta kapitel redovisas resultaten från den kvantitativa analysen av enkätsvaren. Resultaten
redovisas genom att svaren på forskningsfrågorna presenteras under egna rubriker. Slutligen
redovisas enskilda resultat som berör studiens syfte och respondenters svar på öppna frågor i
enkäten.

4.1 Lärares förhållningssätt till överföring av samhälleliga värderingar
Den första forskningsfrågan lyder: Hurdant förhållningssätt har lärare till överföring av
samhälleliga värderingar åt elever?
Syftet med den första forskningsfrågan är att undersöka lärares förhållningssätt till sin
eventuella roll när det gäller att överföra värderingar grundade i samhället. Respondenternas
förhållningssätt till överföring av samhälleliga värderingar presenteras dels på en allmän nivå,
dels på en specifik nivå.
Variabeln

samhällsvärde-överföring

relaterar

till

respondenternas

allmänna

förhållningssätt till överföring av samhälleliga värderingar. Denna variabel redovisas i nästa
avsnitt (se 4.1.1) och jämförs sedan med variabeln skolvärdegrund för att se huruvida
respondenternas förhållningssätt till överföring av samhälleliga värderingar överensstämmer
med respondenternas förhållningssätt till skolans värdegrund.
I avsnitt 4.1.2 presenteras hur respondenterna förhåller sig till överföring av specifika
samhälleliga värderingar, vilket har mätts med hjälp av fem enkätfrågor. Genom att förankra
samhälleliga värderingar i konkreta situationer och frågeställningar var det möjligt att mäta
överföringen av specifika samhälleliga värderingar.
I avsnitt 4.1.3 presenteras respondenternas syn på skolan som en fostrande instans.
Genom att granska synen på skolans inflytande angående fostrans- och värdegrundsfrågor får
man en fingervisning om vilka möjligheter det finns för överföring av värderingar i
skolverksamheten.

4.1.1 Lärares allmänna förhållningssätt till överföring av samhälleliga värderingar
Variabeln samhällsvärde-överföring anger i vilken grad lärare anser att samhälleliga
värderingar bör överföras till elever. I variabeln ingår sex enkätfrågor. Det minsta värdet som
variabeln kan anta är därmed 6 och det högsta värdet är 30. Mittenvärdet för variabeln är 18.

56
Respondenternas svar varierade mellan 18 och 30. Medelvärdet för variabeln är 26, vilket
motsvarar 4,34 på skalan 1–5.

Figur 1 Variabel samhällsvärde-överföring
Av respondenterna uppnådde 5/68 respondenter (7,4 %) maximivärdet för variabeln
samhällsvärde-överföring, 40/68 respondenter (58,8 %) gav ett högt värde (26,00–30,00) för
variabeln och 26/68 respondenter (38,2 %) gav ett medelhögt värde (21,00–25,00) för variabeln.
Endast 2/68 respondenter (2,9 %) gav ett mellanvärde (16,00–20,00) för variabeln. Ingen
respondent gav ett lågt eller medellågt värde för variabeln.
I fråga om de 26 respondenter som gav ett medelhögt värde i denna variabel kan en
förskjutning mot högre värden noteras. En hög koncentration av respondenternas svar placerar
sig således mellan värdena 23,00 och 30,00. Med ett medelvärde på 4,34 och endast fyra svar
under värdet 22 framkommer att majoriteten av respondenterna anser att samhälleliga
värderingar bör överföras till elever. En respondent landade på variabelns mittenvärde. Alla
andra respondenter gav följaktligen ett värde som är högre än mittenvärdet.
För att få reda på om respondenternas bejakande förhållningssätt till överföringen av
samhälleliga värderingar överensstämmer med respondenternas förhållningssätt till skolans
värdegrund, har en korrelationsanalys gjorts mellan variabeln samhällsvärde-överföring och
skolvärdegrund. I sambandsanalysen användes Spearmans rho eftersom data ifråga om
variabeln skolvärdegrund inte var normalfördelade.

57
Tabell 1 Sambandanalys mellan variabel samhällsvärde-överföring och skolvärdegrund
Samband mellan samhällsvärde-överföring och skolvärdegrund

Spearmans
rho

Samhällsvärdeöverföring

Korrelationskoefficient

Samhällsvärdeöverföring
1,000

Sig. (2-tailed)
N

Skolvärdegrund
0,388
0,001

68

68

Variablerna har ett signifikant samband (p = 0,001) med en moderat sambandseffekt (r = 0,388).
Detta innebär att värdet på variabeln samhällsvärde-överföring i visst avseende bestämmer
värdet på variabeln skolvärdegrund och vice versa.
Respondenternas förhållningssätt till överföringen av samhälleliga värderingar har
således ett moderat samband med respondenternas förhållningssätt till skolans värdegrund. Det
finns således ingen motsättning mellan respondenternas tolkningar av skolans värdegrund och
ett bejakande förhållningssätt till överföring av samhälleliga värderingar. Överföring av
samhälleliga värderingar anses därmed av respondenterna vara förenligt med skolans
värdegrund.
Variabeln skolvärdegrund beskriver lärares förhållningssätt till skolans värdegrund. I
variabeln ingår tre enkätfrågor. Det minsta värdet som variabeln kan anta är 3 och det högsta
värdet är 15. Respondenternas svar varierade mellan 6 och 15. Medelvärdet för variabeln var
12,97, vilket motsvarar 4,32 på skalan 1–5.

Figur 2 Variabel skolvärdegrund

58
Av respondenterna uppnådde 17/68 respondenter (25,0 %) maxvärdet för variabeln
skolvärdegrund, 36/68 respondenter (52,9 %) gav ett högt värde (13,00–15,00) för variabeln
och 28/56 respondenter gav ett medelhögt värde (11,00–12,00) för variabeln. Endast 3/68
respondenter (4,4 %) gav ett mellanvärde (8,00–10,00) för variabeln. Bara en respondent (1,5
%) gav ett medellågt värde (6,00–7,00) för variabeln. Ingen respondent gav ett lågt värde för
variabeln.
Av alla respondenter angav 64/68 respondenter (94,1 %) svar som kan betraktas som
höga eller medelhöga värden. Detta innebär att en absolut majoritet bejakar skolans värdegrund.

4.1.2 Lärares förhållningssätt till överföring av specifika samhälleliga värderingar
Aktuella samhälleliga frågeställningar har använts för att undersöka respondenternas
förhållningssätt på en konkret nivå. Fem enkätfrågor finns utarbetade för detta ändamål. Dessa
frågor försöker fånga in idéströmningar och tankesätt som finns i det omgivande samhället vilka
eventuellt återspeglas i skolans verksamhet. Frågorna utarbetades med tanke på
värdeöverförande aspekter i undervisningen.
En fråga gällde huruvida elever bör anamma ett klimathotsperspektiv:
3.2 Lärare har en skyldighet att medvetengöra elever om klimathotet så att eleverna i
framtiden kan påverka samhällets attityd om detta.
Två frågor gällde huruvida lärare bör anta ett könskritiskt förhållningssätt till eleverna:
3.3 Lärare bör beakta att kön är en social konstruktion och tillämpa ett adekvat
förhållningssätt som aktivt utjämnar skillnaderna mellan könen.
3.4 Lärare bör undvika att använda könsstereotypiska ord så som mamma och pappa,
även vid individuella samtal med eleven.
Två frågor gällde elevers förhållningssätt gentemot statliga och internationella myndigheter:
4.3 Coronaepidemin har visat betydelsen av lyhördhet till statliga och institutionella
åtgärder. Eleven bör därför vägledas till att bejaka statens och institutioners
rekommendationer.
4.4 I skolan fostras eleverna till demokratiska medborgare. Detta innebär att elever
utvecklar ett positivt förhållningssätt till internationella samarbeten så som FN och EU.

59
Tabell 2 Svar på enkätfrågor angående specifika samhälleliga värderingar

3.2 Klimatet

N
Helt av annan

Procent

: 3.3 Kön som
social
konstruktion

3.4 Undvika
könsstereotypa
ord så som
mamma och
pappa

4.3 Lyhördhet
till stat och
institution

4.4 Positivt
förhållningssätt till
internationella
samarbeten

N

N

N

N

Procent

Procent

Procent

Procent

0

0

4

5,9

22

32,4

1

1,5

0

0

7

10,3

8

11,8

21

30,9

2

2,9

1

1,5

4

5,9

4

5,9

2

2,9

7

10,3

7

10,3

23

33,8

23

33,8

18

26,5

35

51,5

31

45,6

34

50,0

29

42,6

5

7,4

23

33,8

29

42,6

68

100,0

68

100,0

68

100

68

100

68

100,0

åsikt
Delvis av annan
åsikt
Kan inte säga
Delvis av
samma åsikt
Helt av samma
åsikt
Total

(N) betecknar antalet svar och (Procent) den procentuella fördelningen av svaren. Frågorna i tabellen
är inte återgivna i sin helhet.

Hälften av respondenterna (50 %) har svarat helt av samma åsikt på fråga 3.2 angående
klimathotet. En övervägande majoritet av respondenterna har svarat helt eller delvis av samma
åsikt. Totalt 57/68 respondenter (83,8 %) anser därmed att det i viss utsträckning är
eftersträvansvärt att medvetandegöra elever om klimathotet så att de kan påverka samhällets
attityd angående detta. Ingen respondent har svarat helt av annan åsikt. De flesta respondenter
intar således ett bejakande förhållningssätt att överföra värderingar gällande klimathotet. 10 %
av respondenterna är av delvis annan åsikt. Medelvärdet för denna fråga är 4,24 på en femgradig
skala.
På fråga 3.3 angående kön som social konstruktion har 29/68 respondenter (42,6 %)
svarat helt av samma åsikt, vilket utgör typvärdet på frågan. Totalt har 52/68 respondenter (76,4
%) svarat helt eller delvis av samma åsikt. Majoriteten av respondenterna anser därmed att det
i viss mån är viktigt att anta förhållningssätt som utjämnar skillnader mellan könen. I jämförelse
med de andra frågorna har flest respondenter undvikit mittenvärdet kan inte säga på denna
fråga. Endast 2/68 av respondenterna (2,9 %) undviker att ta ställning i frågan. Medelvärdet för
denna fråga är 3,96 på en femgradig skala.
På fråga 3.4 som berör undvikandet av könsstereotypa ord går åsikterna däremot isär.
En relativt jämn fördelning finns i svarsalternativet. En majoritet bestående av 43 respondenter
(63,3 %) var helt eller delvis av annan åsikt. Endast 5 respondenter (7,4 %) var helt av samma
åsikt och totalt 23 respondenter (33,9 %) var helt eller delvis av samma åsikt. Typvärdet är helt

60
av annan åsikt. Flest respondenter anser därmed att könsstereotypa ord som mamma och pappa
kan användas i skolan. Medelvärdet för denna fråga är 2,46 på en femgradig skala.
Svaren på fråga 4.3 angående lyhördhet i förhållande till stat och institution är
förhållandevis överensstämmande med svaren på fråga 4.4 som gäller överföring av ett positivt
förhållningssätt till internationella samarbeten. Frågorna har ett signifikant samband (p = 0,000)
med en moderat sambandseffekt (r = 0,426) (se tabellbilaga 3). I bägge frågor är
svarsalternativet delvis av samma åsikt typvärdet. Medelvärdet för fråga 4.3 är 4,13 på en
femgradig skala. På fråga 4.4 är medelvärdet 4,29.

4.1.3 Lärares förhållningsätt till fostran och värdegrundsarbete
För att få en fingervisning om i hurdan utsträckning lärare anser att samhällelig värdeöverföring är relevant för skolans uppdrag, bör följaktligen respondenternas syn på skolans
fostrande- och värdegrundsarbete presenteras. Det finns emellertid olika typer av fostrande- och
värdegrundsfrågor. Olika respondenter har således olika erfarenheter som i viss mån avgör hur
de ser på skolans fostrande uppdrag. Med fostran avses traditionellt främst en fostran i seder
och uppförande. Stor betoning på skolans fostrande roll innebär emellertid större utrymme för
skolan att även syssla med samhällsfostran och överföring av samhälleliga värderingar. En liten
betoning på skolans fostrande roll innebär därmed mindre utrymme för skolan att syssla med
samhällsfostran och överföring av samhälleliga värderingar. Fyra frågor i enkäten ger svar på
respondenters syn på skolans fostrande- och värdegrundsarbete.
Två frågor gällde skolans fostrande uppdrag:
2.3 Skolan är främst en plats för undervisning där det fostrande uppdraget är sekundärt
och pågår när situationen kräver det.
2.7 Undervisning och fostran är sammanflätade med varandra. Undervisningen har
därmed alltid ett fostrande ändamål.
Två frågor gällde skolans värdegrundsarbete:
5.8 Jag anser att skolan har åtminstone i samma utsträckning som hemmen ansvar för
att elever utvecklar sin värdegrund.
5.9 Jag anser att skolan inte ska styra elevers värderingar i en given riktning.

61
Tabell 3 Svar på enkätfrågor angående fostrans- och värdefrågor
2.3 Fostran som
sekundär och
pågående vid behov
N

2.7 Undervisning
har nästan alltid ett
fostrande ändamål.

Procent

N

5.8 Skolan är
likställd med
hemmets ansvar för
elevers utveckling
av en värdegrund

Procent

N

Procent

5.9 Skolan ska inte
styra elevers
värderingar i en
given riktning.
N

Procent

Helt av annan åsikt

22

32,4

0

0

0

0,0

4

6

Delvis av annan åsikt

28

41,2

0

0

10

14,7

20

29

1

1,5

0

0

0

0,0

9

13

Delvis av samma
åsikt
Helt av samma åsikt

14

20,6

23

33,8

38

55,9

34

50

3

4,4

45

66,2

20

29,4

1

1,5

Total

68

100

68

100

68

100

68

100

Kan inte säga

(N) betecknar antalet svar och (Procent) den procentuella fördelningen av svaren. Frågorna i tabellen
är inte återgivna i sin helhet.

Typvärdet för fråga 2.3 är delvis av annan åsikt. Av alla respondenter har 50/68 respondenter
(73,6 %) svarat helt eller delvis av annan åsikt. 3/68 respondenter är helt av samma åsikt, vilket
tillsammans med svarsalternativ delvis av samma åsikt ger totalt 17/68 respondenter (25 %).
Majoriteten av respondenter anser således att skolans fostrande uppdrag är pågående även när
situationen inte kräver det. Huruvida dessa respondenter anser att skolans fostrande uppdrag är
primärt eller jämställt med skolans undervisande uppdrag framgår inte. Medelvärdet för denna
fråga är 2,24 på en femgradig skala.
Typvärdet för fråga 2.7 är helt av samma åsikt. Alla respondenter (100 %) har svarat
helt eller delvis av samma åsikt på denna fråga. Respondenterna anser därmed att det är svårt
att särskilja på undervisning och fostran. Fostran och undervisning följs åt. Medelvärdet för
denna fråga är 4,66 på en femgradig skala.
Fråga 5.8 anger huruvida skolan intar ett jämställt förhållande med hemmens uppgift
att elever utvecklar en värdegrund. Ett lågt värde innebär att hemmen har större ansvar att
barnen utvecklar en värdegrund. Ett högt värde innebär att skolan har ett jämställt eller större
ansvar än hemmen. Typvärdet på denna fråga är delvis av samma åsikt, vilket 38/68
respondenter svarat (55,9 %). Totalt 58/68 respondenter (85,3 %) har svarat helt eller delvis av
samma åsikt. 10/68 respondenter (14,7 %) är delvis av annan åsikt. Ingen respondent har svarat
helt av annan åsikt eller kan inte säga. De flesta respondenter lutar således mot att skolan har
åtminstone ett likvärdigt ansvar som hemmen för att elever utvecklar en värdegrund.
Medelvärdet för denna fråga är 4,00 på en femgradig skala.

62
Fråga 5.9 har fått störst spridning på svarsalternativen jämfört med de andra frågorna.
Hälften av respondenterna (50 %) har svarat delvis av samma åsikt. En respondent (1,5 %) har
svarat helt av samma åsikt. 4/68 respondenter (6,0 %) har svarat helt av annan åsikt. Flest antal
respondenter har således undvikit extremvärden på denna fråga. 9/68 respondenter (13,0 %) har
svarat kan inte säga. Medelvärdet för denna fråga är 3,12 på en femgradig skala. Det finns
således ingen konsensus bland respondenterna huruvida skolan bör styra elevers värderingar i
en given riktning eller inte.
En frågeställning som framkom under bearbetningen av datamaterialet var huruvida det
finns skillnader mellan lärare som undervisar i lägre årskurser och lärare som undervisar i högre
årskurser. Elever i de lägre årskurserna borde ha större behov av fostran i seder och uppförande
på grund av deras ringa ålder och mindre skolerfarenhet. Därför är det intressant att se om det
finns en skillnad på hur lärare i de lägre klasserna har svarat jämfört med lärare i högre klasser
på fråga 2.3 Skolan är främst en plats för undervisning där det fostrande uppdraget är
sekundärt och pågår när situationen kräver det. Det gick emellertid inte att identifiera en
signifikant skillnad (p = 0,619) mellan respondenter som undervisar i årskurs 1–2 (16 st.) och
årskurs 7–9 (28 st.). Medelvärdet för respondenters svar som undervisar i åk 1–2 är 2,13 på en
femgradig skala, medan respondenter som undervisar i åk 7–9 gav ett medelvärde på 2,32.
Medelvärdena är förhållandevis lika och bägge grupper ger ett medelvärde nära det totala
medelvärdet på 2,24. (Se tabellbilaga 1)

4.1.4 Utvalda enkätfrågor som relaterar till den första forskningsfrågan
Genom att granska enskilda enkätfrågor kan en mera heltäckande förståelse framträda. Enskilda
enkätfrågor kan även användas för att granska variablers validitet.
Enkätfråga 6.2 Samhälleliga värderingar bör få återspeglas i skolans verksamhet svarar
direkt på den första forskningsfrågan. Denna fråga ingår i variabeln samhällsvärde-överföring.
Tabell 4 Svar på enkätfråga 6.2
6.2 Samhälleliga värderingar bör få återspeglas i
skolans verksamhet.
Alternativ
N
Procent
Helt av annan åsikt

0

0

Delvis av annan åsikt

0

0

Kan inte säga

9

13,2

Delvis av samma åsikt

41

60,3

Helt av samma åsikt

18

26,5

63
Total

68

100,0

(N) betecknar antalet svar och (Procent) den procentuella fördelningen av svaren.

Typvärdet för denna fråga är svarsalternativ delvis av samma åsikt. Av alla respondenter har
59/68 respondenter (86,8 %) svarat helt eller delvis av samma åsikt. Ingen respondent har svarat
helt eller delvis av annan åsikt och 9/68 respondenter (13,2 %) har svarat kan inte säga.
Medelvärdet för denna fråga är 4,13 på skalan 1–5. Respondenterna anser därmed att
samhälleliga värderingar i viss grad bör få återspeglas i skolans verksamhet.

4.2 Lärares uppfattning
samhällsutvecklande instans

av

skolan

som

en

förändrings-

och

Den andra forskningsfrågan lyder: Hurdan uppfattning har lärare av skolan som en
förändrings- och samhällsutvecklande instans?
Syftet med den andra forskningsfrågan är att undersöka lärares uppfattningar av skolans
eventuella roll i att främja eller inverka på samhällsutveckling. Genom att granska lärares
uppfattningar av skolan och dess samhälleliga uppgift, framträder uppfattningar om huruvida
skolan bär på ett förändrings- och samhällsutvecklande uppdrag. I nästa avsnitt (se 4.2.1)
presenteras i vilken omfattning respondenter ser skolan som en förändrings- och
samhällsutvecklande instans. I avsnitt 4.2.2 presenteras kännetecken och karaktärsdrag för
hurdan förändring som är eftersträvansvärd. Slutligen presenteras i avsnitt 4.2.3 explicita
ställningstaganden relaterade till synen på skolan som en förändrings- och samhällsutvecklande
instans.

4.2.1 Lärares uppfattning av i hurdan omfattning skolan bör vara förändrings- och
samhällsutvecklande.
För att ge svar på den andra forskningsfrågan används variabeln förändringsagent. Variabeln
förändringsagent anger i vilken grad respondenterna betraktar skolan som en drivande faktor
för samhällsförändring. I variabeln ingår sju enkätfrågor angående skolan och dess eventuella
uppgift att ge riktning för förändringar, både på ett allmänt och specifikt plan.
Minsta värdet som variabeln förändringsagent kan anta är 7 och det högsta värdet 35.
Mittenvärdet för variabeln är 21. Högt värde innebär att skolan har en viktig roll ifråga om att
inverka på eller främja samhällsförändring. Respondenternas svar varierade mellan 18 och 33.
Medelvärdet för variabeln är 26,22, vilket motsvarar 3,75 på skalan 1–5.

64

Figur 3 Variabel förändringsagent
Ingen respondent uppnådde maxvärdet för variabeln förändringsagent. Av alla respondenter
gav 10/68 respondenter (14,7 %) ett högt värde (30,00–35,00) för variabeln, 46/68 respondenter
(67,6 %) gav ett medelhögt värde (24,00–29,00) för variabeln och 10/68 respondenter (14,7 %)
gav ett mellanvärde (19,00–23,00) för variabeln. Endast 2/68 respondenter (2,9 %) gav ett
medellågt värde (13,00–18,00) för variabeln. Ingen respondent gav ett lågt värde för variabeln.
Endast tre respondenters antog ett värde under mittenvärdet, vilket visar på en tydlig
förskjutning mot högre värden. Typvärdet för denna variabel är 27,00 vilket 19/68 respondenter
(27,9 %) antog. Majoriteten antog ett medelhögt värde för skolan som en drivande faktor för
samhällsförändring. De flesta respondenter ser det således som en relativt viktig uppgift att
skolan fungerar i förmån för förändring i samhället. Denna variabel anger dock inte hurdan
förändring det är frågan om, endast respondenternas öppenhet för samhälleligt
förändringsarbete i skolan.
En intuitiv hypotes är att unga lärare är mera öppen till samhälleligt förändringsarbete i
skolan än äldre lärare. Ett T-test utfördes därför för att mäta om det finns skillnader mellan
dessa grupper. Utgående från de antagna värden i variabeln förändringsagent visade sig däremot
att det inte finns någon signifikant skillnad mellan respondenter som arbetat 1–10 år (20 st.)
och respondenter som har arbetat över 20 år (28 st.). Respondenter som arbetat 1–10 år gav
medelvärdet 3,84 på skalan 1–5, medan respondenter som arbetat över 20 år gav medelvärdet
3,76. (se Tabellbilaga 2).

65
4.2.2 Förändringens karaktär
I föregående avsnitt undersöktes i vilken grad respondenterna anser skolan bör utgöra en
förändrings- och samhällsutvecklande instans. I detta avsnitt undersöks kännetecken och
karaktärsdrag för hurdan förändring som är eftersträvansvärd. För att åstadkomma detta
utforskas ifall det går att identifiera samband mellan variabeln förändringsagent och
variablerna åsiktstolerans och konventionalitet. Detta utreder ifall lärares inställning till
förändring kan kopplas ihop med andra förhållningssätt eller attityder och på det viset beskriva
något om hurdan förändring som avses. Efter att variablerna åsiktstolerans och konventionalitet
redovisats presenteras sambandsanalysen i detta avsnitt.
I variabeln åsiktstolerans ingår fyra enkätfrågor. Minsta värdet variabeln kan anta är
därmed 4,00 och det högsta värdet 20,00. Mittenvärdet för variabeln är 12,00. Respondenternas
svar varierade mellan 14,00 och 20,00. Medeltalet för variabeln är 17,33, vilket motsvarar 4,33
på skalan 1–5.

Figur 4 Variabel åsiktstolerans
Av alla respondenter uppnådde 7/68 respondenter (10,3 %) maxvärdet för variabeln
åsiktstolerans och sammanlagt 31/68 respondenter (45,6 %) gav ett högt värde (18,00–20,00)
för variabeln. Resterande 37/68 respondenter (54,4 %) gav ett medelhögt värde (14,00–17,00)
för variabeln. Inga respondenter antog något annat värdeförhållande än dessa. Respondenterna
uppvisar därmed en hög öppenhet till olika åsikter och avvikande åsikter i ett skolsammanhang.

66
I variabeln konventionalitet ingår sex enkätfrågor. Minsta värdet variabeln kan anta är därmed
6,00 och det högsta värdet är 30,00. Mittenvärdet för variabeln är 18,00. Respondenternas svar
varierade mellan 17,00 och 29,00. Medeltalet för variabeln är 23,94, vilket motsvarar 3,99 på
skalan 1–5.

Figur 5 Variabel konventionalitet
Ingen respondent uppnådde maxvärdet för variabeln konventionalitet. Av alla respondenter gav
16/68 respondenter (23,5 %) ett högt värde (26,00–30,00) för variabeln, 47/68 respondenter
(69,1 %) gav ett medelhögt värde (21,00–25,00) för variabeln och 5/68 respondenter (5,9 %)
gav ett mellanvärde (16,00–20,00) för variabeln. Ingen respondent gav ett lågt eller medellågt
värde. Respondenternas konventionella inställning till etablerade värderingar och institutioner
i ett skolsammanhang ger därmed främst ett medelhögt och högt värde.

Sambandsanalys
Variablerna förändringsagent och åsiktstolerans har ett signifikant samband (p = 0,020) med
en svag till en moderat sambandseffekt (r = 0,281). Detta innebär att värdet på variabeln
förändringsagent bestämmer i svagt till visst avseende värdet på variabeln åsiktstolerans och
vice versa. Detta innebär att respondenternas syn på skolan som en samhällsutvecklande instans
sammanfaller med deras förhållande till åsiktstolerans i undervisningen. Detta innebär att
förändringen som avses i svagt till visst avseende överensstämmer med demokratiska processer
i klassrummet.

67
Tabell 5 Variabel förändringsagents samband med variabel konventionalitet och åsiktstolerans
Konventionalitet
Förändringsagent

Pearson

Åsiktstolerans

0,165

0,281

0,180

0,020

68

68

Korrelation
Sig. (2-tailed)
N

Variablerna förändringsagent och konventionalitet har däremot inte ett signifikant samband (p
= 0,180). Detta innebär att respondenternas konventionella inställning till etablerade
värderingar och institutioner i ett skolsammanhang inte bestämmer respondenternas syn på
skolan som en förändrings- och samhällsutvecklande instans eller vice versa.

4.2.3 Utvalda enkätfrågor som relaterar till den andra forskningsfrågan
För att få en så bred resultatanalys som möjligt presenteras enskilda enkätfrågor som relaterar
till den andra forskningsfrågan. Genom att granska enskilda frågor kan en bredare förståelse av
respondenters svar framträda. Två frågor, vilka även ingår i variabeln förändringsagent, handlar
om skolans direkta samband med samhällsutveckling och förändring:
2.4 Skolan bör utgöra en drivande faktor i den framtida samhällsutvecklingen
4.2 Vi lever i ett föränderligt samhälle. Elever bör därför fostras i beredskap för
framtida förändringar
Tabell 6 Svar på enkätfråga 2.4 och 4.2
2.4 Skolan bör utgöra en
drivande faktor i
samhällsutvecklingen
Alternativ

N

Procent

4.2 Elever bör fostras i
beredskap för framtida
förändringar
N

Procent

Helt av annan åsikt

0

0,0

0

0,0

Delvis av annan åsikt

4

5,9

2

2,9

Kan inte säga

5

7,4

1

1,5

Delvis av samma åsikt

29

42,6

18

26,5

Helt av samma åsikt

30

44,1

47

69,1

Total

68

100,0

68

100,0

(N) betecknar antalet svar och (Procent) den procentuella fördelningen av svaren. Frågorna i tabellen
är inte återgivna i sin helhet.

68
Fråga 2.4 svarar direkt på lärares uppfattning av skolans uppgift att utgöra en drivande faktor i
den framtida samhällsutvecklingen. Typvärdet är svarsalternativet helt av samma åsikt, vilket
30/68 respondenter (44,1 %) svarat. Sammantaget svarade 59/68 respondenter (86,7 %) delvis
eller helt av samma åsikt. Ingen av respondenterna var helt av annan åsikt och endast 4/68
respondenter (5,9 %) var delvis av annan åsikt, medan 5/68 respondenter (7,4 %) svarade kan
inte säga. Medelvärdet för denna fråga är 4,25 på skalan 1–5.
Respondenternas medelvärde på 4,25 kan jämföras med variabeln förändringsagents
medelvärde på 3,75. Att det finns en högre förskjutning mot skalvärdet 5 i denna fråga bekräftar
att respondenterna bejakar skolan som en förändrings- och samhällsutvecklande instans.
Fråga 4.2 svarar direkt på mottagligheten hos lärare att förbereda elever för framtida
samhälleliga förändringar. Det är således lärares förändringsförberedande inställning som
denna fråga undersöker. En majoritet på 47/68 respondenter (69,1 %) svarade helt av samma
åsikt på denna fråga och sammantaget 65/68 av respondenterna (95,6 %) svarade helt eller
delvis av samma åsikt. Av resterande respondenter svarade 2/68 respondenter (2,9 %) delvis av
annan åsikt och en respondent (1,5 %) kan inte säga. Ingen av respondenterna var helt av annan
åsikt. Medelvärdet för denna fråga är 4,62 på skalan 1–5.
Sammantaget anser respondenterna i hög grad att elever bör fostras i beredskap för
framtida förändringar. Detta betyder att de flesta respondenterna uppfattar skolan som en aktiv
deltagare i samhälleligt förändringsarbete.

4.3 Redovisning av utvalda enkätfrågor och öppna svar
I detta avsnitt presenteras tre enkätfrågor som inte behandlats i tidigare avsnitt. Dessa
enkätfrågor relaterar inte direkt till någondera av forskningsfrågorna utan relaterar till studiens
övergripande tema och syfte. Därefter presenteras respondenters svar på de öppna frågorna i
enkäten.

Indoktrinering
Fråga 6.5 ger svar på huruvida respondenter anser att indoktrinering kan förekomma i skolor
trots att lärare håller sig inom läroplanens föreskrifter. Frågan lyder:
Indoktrinering är omöjligt att förorsaka elever så länge som man håller sig inom
läroplanens föreskrifter.

69
Tabell 7 Svar på enkätfråga 6.5
6.5 Indoktrinering är omöjligt att förorsaka elever så
länge som man håller sig inom läroplanens
föreskrifter.
Alternativ
N
Procent
Helt av annan åsikt

3

4,4

Delvis av annan åsikt

14

20,6

Kan inte säga

22

32,4

Delvis av samma åsikt

13

19,1

Helt av samma åsikt

16

23,5

Total

68

100,0

(N) betecknar antalet svar och (Procent) den procentuella fördelningen av svaren.

Av alla respondenter har 29/68 respondenter (42,6 %) svarat delvis eller helt av samma åsikt,
14/68 respondenter (20,6 %) var delvis av annan åsikt och 3/68 respondenter (4,4 %) var helt
av annan åsikt. Typvärdet för denna fråga är svarsalternativet kan inte säga, vilket 22/68
respondenter (32,4 %) har svarat. Detta tyder på att många har haft svårt att säga eller inte velat
ta ställning till påståendet. Medelvärdet för denna fråga är 3,37 på skalan 1–5.
Respondenternas svar tyder på att det finns olika uppfattningar om hur läroplanen kan
komma att tolkas och tillämpas. Svaren kan även återspegla att det existerar olika uppfattningar
om vad indoktrinering är. Få respondenter (3/68) ser det som en verklig möjlighet att
indoktrinering kan tillämpas även inom ramen för läroplanens föreskrifter.

Skolans grundläggande syfte
Fråga 8.1 och 8.2 undersöker om respondenterna anser skolans grundläggande syfte är att värna
om elevens eller samhällets bästa. Till skillnad från övriga frågor tilläts endast tre
svarsalternativ på dessa frågor: ja, nej eller kan inte säga. På dessa frågor ombads
respondenterna att ta ställning i förmån för ett svarsalternativ ange det motsatta svarsalternativet
på motsatt fråga. Endast en respondent följde denna uppmaning. Detta kan antingen bero på att
respondenterna inte var uppmärksamma på instruktionerna eller att respondenterna motsatte sig
premissen för frågan. En tilläggsfråga fanns för att respondenterna skulle ha möjlighet att
motivera sina svar eller att själva bidra med en bättre formulering på skolans grundläggande
syfte.

70
Tabell 8 Svar på enkätfråga 8.1 och 8.2
8.1 Skolans
grundläggande
syfte är att ge
eleven
förutsättningar för
att lyckas i livet.
Procent

8.2 Skolans
grundläggande
syfte är att skapa
förutsättningar för
ett bättre framtida
samhälle.

Alternativ

N

N

Procent

Ja

66

97,1

59

86,8

Kan inte säga

2

2,9

8

11,8

Nej

0

0

1

1,5

Total

68

100,0

68

100,0

(N) betecknar antalet svar och (Procent) den procentuella fördelningen av svaren.

Två respondenter har svarat kan inte säga på bägge frågor. Utöver dessa har alla svarat ja på
fråga 8.1 som sätter eleven i fokus. På fråga 8.2, som sätter samhället i fokus, svarade 59/68
respondenter (86,8 %) ja, 8/68 respondenter (11,8 %) svarade kan inte säga och en respondent
svarade nej.
Enligt resultatet på frågorna anser en absolut majoritet av respondenterna att skolan har
två grundläggande syften: att ge eleverna förutsättningar att lyckas i livet och att skapa ett
bättre framtida samhälle. För att kunna undersöka huruvida dessa står i likvärdigt förhållande
till varandra, eller om det ena har större prioritet, borde flera svarsalternativ ha funnits. På den
öppna frågan som följde dessa frågor valde 27/68 respondenter (39,7 %) att svara. Ett fåtal av
dessa uttryckte en skepsis till hur frågorna 8.1 och 8.2 var ställda. Till näst kommer öppna
frågor att presenteras inledandes med följdfrågan till berörda frågor.

Öppna frågor
I denna studie användes kvalitativt data i form av frågor med öppna svar som komplement till
resultatet. Detta medför att lärares egna synpunkter kan specificeras genom fri formulerad text.
Svarsfrekvensen i de öppna frågorna var förhållandevist lågt, vilket medförde att bortfallet blev
för stort för att kunna dra generella slutsatser. Svaren på de öppna frågorna tangerade inte direkt
någon av studiens forskningsfrågor men ger en värdefull inblick i hur respondenterna har
uppfattat och resonerat kring enkäten och enkätfrågorna. De öppna svar som här presenteras
fungerar som ett axplock ur enkäten. Svaren presenteras enligt respektive fråga.
Inledningsvis presenteras svar på fråga 8.3 som relaterar till enkätfrågorna 8.1 och 8.2:
8.3 Motivera ditt svar! Samt: finns det en annan formulering för skolans grundläggande
syfte som du föredrar?

71
Några respondenter framhåller att eleven är viktigare och i fokus, vilket i längden medför
positiva följder på samhället:
Jag har absolut eleven i fokus i mitt lärarjobb. Inte ett framtida samhälle, fastän de
förstås går hand i hand, eleverna är ju vår framtid.
Två respondenter specificerade tydligare vad det kan innebära att ha individen i fokus i sitt
lärararbete:
Jag anser att det viktigaste skolan kan ge eleverna är en sund självkänsla och en
realistisk syn på sitt eget kunnande och sina styrkor. Har de detta med sig kan de själva
påverka sin egen framtid.
Skolan ska vara en plats där eleverna får lyckas på sin egen nivå utan att skapa falska
förhoppningar hos dem. Vi lärare måste ge en ärlig åsikt kring deras kunnande och
potential men med framsteg i åtanke.
En respondent problematiserar förhållningssättet mellan skolan och samhället:
Vi vill att eleverna ska lyckas i livet. Däremot blir det vanskligt att använda begreppet
lyckas, vad innebär att lyckas? Någonstans tänker jag mig att eleverna ska ges
förutsättningar att hitta sitt sammanhang i livet som ger mening och trivsel. Det ger
vidare förutsättningar för ett bättre samhälle. Å ena sidan bevara traditioner, men
ånandra sidan utrusta eleverna att bli aktiva samhällsmedborgare som därmed kan
utveckla samhället vidare.
Att det fanns en otydlighet kring frågeställningen framkom även i svaren på den öppna frågan:
Jag vet inte om jag tolkade frågan rätt. Båda påståenden stämmer enligt min syn, till
en viss grad. Jag ser ändå att individens bästa är det viktigaste här.
Flertalet respondenterna ger en dualistisk syn på vad som är skolans huvuduppgift:
Skolans grundläggande syfte är att ge eleven de färdigheter och kunskaper som
behövs för att lyckas i livet i ett föränderligt samhälle.
En hållbar framtid för våra elever.
Skolans uppgift är att ge eleven förutsättningar att vara en del av och påverka positivt
samhället hen lever i.
Inte eg att lyckas i livet, istället att bli lycklig och ha god hälsa. Ett välmående
samhälle är målet.
Skolans uppgift är att förbereda barnen inför framtiden och nuet. Även de sociala
relationerna är en viktig del av skolgång.
Ett par respondenter framhåller vikten av att verka för förändring och en bättre framtid:

72
Vi bygger grunden för framtidens ledare och forskare. Vi måste ligga i framkant.
Dagens unga är morgondagens beslutsfattare.
En respondent framhåller skolans makt och möjlighet att påverka barns och ungas liv:
Skolan har stor makt att påverka barnens och de ungas liv och den uppgiften bör tas
på största allvar.
En annan öppen fråga i enkäten (6.4) återkopplar till föregående enkätfråga (6.3) som handlar
om huruvida politiska intressen och lobbyorganisationer inverkar på undervisningen:
6.3 Politiska intressen och lobbyorganisationer inverkar på undervisningen som äger
rum i finländska skolor.
6.4 Om du svarar håller helt med, eller håller delvis på föregående fråga: På vilket sätt
märks detta i undervisningen eller i skolans verksamhet?
Väldigt få gav svar på följdfrågan 6.4:
Allt som vi gör är beslutat av politiker. Alltså politiskt färgat vare sig vi vill eller inte.
Detta behöver inte vara en nackdel. Bara en realitet.
Skolan är en naturlig del av samhället med allt vad det innebär.
Enligt min åsikt speglas alltid vår läroplan av politiska vindar och av hur väl vissa
instanser fört fram sina åsikter till beslutandeorgan. Eftersom det aktuella
samhällsklimatet också speglas i vår undervisning är det två sidor av samma mynt.

I den öppna frågan 7.3 hade nästan en tredjedel av respondenterna svarat. Denna fråga lyder:
7.3 Ge ett exempel på hur fostran med en kritisk hållning eller fostran inom befintliga
normer kan se ut i din undervisning.
Gränsen för vad som anses vara fostran med en kritisk hållning eller fostran inom befintliga
normer kan variera från person till person. Normer kan även se annorlunda ut beroende på var
man geografiskt befinner sig. En respondent lyfter fram vad fostran inom befintliga normer kan
betyda:
Alla vinner på att eleverna i skolan lär sig sunt bondförnuft och grunderna i vett och
etikett i umgänge med andra mänskor.
En annan respondent lyfter fram vardagssituationer:
Vi tränar eleverna att respektera varandra, säga förlåt om de gjort någon illa, uttrycka
sina åsikter på ett sätt som inte sårar andra.

73
Flera respondenter lyfter fram ifrågasättande av normer:
Ifrågasätta våra normer, både uttalade och icke uttalade.
Öppen diskussion där det är tillåtet att ifrågasätta normer och vara provocerande i en
trygg miljö.
Några respondenter lyfter fram ifrågasättande av könsnormer:
Jag undviker indelningar i t.ex. flick- och pojkgrupper, jag ifrågasätter elevers åsikter
när åsikterna är stereotypa... Kort sagt: jag vill skaka om normerna så att eleverna blir
medvetna om mångfalden omkring oss.
Ifrågasättande av "manligt", "kvinnligt" Samhällets förväntningar på män/kvinnor
Det fanns också de som gav mera ämnesspecifika exempel på fostran med en kritisk hållning:
Som lärare i samhällslära försöker jag belysa hur politisk kohandel och kompromisser
ligger bakom de beslut som tas. Sen både kritiserar vi (civil olydnad mm) och lyfter upp
fördelar i klassrummet så får varje individ bilda sin egen uppfattning.
Jag undervisar naturvetenskaper och ex. undervisning kring fossila bränslen sker
mycket med den underliggande tanken att fossila bränslen är dåliga, men vi behöver
samtidigt diskutera att förnybar energi kan vara lika illa ur andra perspektiv än
koldioxid
En nämner elevers åsikter som ett sätt att bemöta normer och granska saker ur olika perspektiv:
T.ex. genom att ta elevers tankar och frågor på allvar och låta det som kommer fram
ligga till grund för granskning ur olika perspektiv.
Den sista frågan på enkäten var ett öppet svar som gav respondenterna möjligheten att ge fri
respons:
Tilläggskommentarer: Här kan du ge respons, förtydliga något av dina svar eller
kommentera något angående studien.
En respondent kommenterade studien som helhet och betonade vikten av att följa
rekommendationer för att undvika risken av politiska och ideologiska inslag i undervisningen:
Det här är otroligt komplicerat och viktgit. Jag är definitivt av den åsikten att skolan
har en fostrande roll tillsammans med vårdnadshavarna. Men otroligt viktigt att man
följer de rekommendationer som finns för att det inte finns någon risk för att en enskild
lärare blir politisk eller ideologisk. Man måste också vara otroligt försiktig att man inte
skapar ångest (Corona, klimatet osv).[...] Fortfarande är undervisningen på första plats
men för att få alla elever att lyckas kärvs [krävs] helheten. Fostran är en stor del.
Välmåendet är en annan stor del. Utan välmående elever kan vi inte nå bestående bra

74
resultat och välmående elever får vi genom att fostra, lyssna, acceptera, värdegrunden
är otroligt viktig. [...]
Två respondenter kommenterade värdegrundens betydelse för skolan. En respondent framhåller
att värdegrunden kommer till uttryck dels i styrdokumenten, dels i praktiska handlingar:
Gällande värdegrunden så upplever jag att den beklyses vid varje enskilt möte med
eleven. Skolans och lärarnas värdegrund styrs på något plan av läroplanen som ger
riktlinjer men i slutändan är det det som sker vid varje enskilt elevmöte som visar hur
värdegrunden är befäst. Värdägrunden är ett dokument men alltid också en handling
och kan mätas och bedömas ur båda synvinklarna.
Det blir ofta väldigt flummigt och abstrakt när man pratar värdegrund. Hur göra det
annorlunda? Hur göra i praktiken?
Två respondenter ställer sig kritiska till undervisning som utgår ifrån att kön är en social
konstruktion:
Jag känner inte till att LP på något sätt har som åsikt att ta bort kön, utan att behandla
alla människor jämnlikt Kön är biologiskt och en förutsättning för att få avkom[ma].
Påståendet att kön är en social konstruktion är en värdeåsikt som främjas av vissa
ideologiska grupperingar och ska inte lyftas fram i undervisningen. Lärares fostra[n]de
uppgift är att stöda varje ungt människa i dets utveckling, oberoende av kön. Men att
säga att kön är en social konstruktion är direkte fel från ett biologiskt och fysiskt synsätt.
När jag diskuterar kön försöker jag förmedla de korrekta biologiska förutsättningarna
och stegen för könens utveckling. Att säga att könen är en socialt konstruktion hjälper
inte de elever som upplever sig födda i fel kön.
Avslutningsvis uttryckte en respondent ett tack för möjligheten att ha fått reflektera över
filsosfiska frågeställningar:
Finns det bestående sanningar och värderingar och vilka är de i så fall? Stannade riktigt
upp vid denna fråga. Tack för det!

75

5 Sammanfattande diskussion
Inledningsvis diskuteras resultaten i denna studie utgående från forskningsfrågorna. Därefter
diskuteras studiens metod och genomförande. Därefter diskuteras förslag till fortsatt forskning.
Avslutningsvis sammanfattas studien med en avslutande diskussion.

5.1 Resultatdiskussion utgående från den första forskningsfrågan
Syftet med den första forskningsfrågan var att utforska lärares förhållningssätt till samhällelig
inverkan på elever. Den första forskningsfrågan lyder: Hurdant förhållningssätt har lärare till
överföring av samhälleliga värderingar åt elever?
Eftersom samhället inte är homogent och det inte existerar en färdig uppsättning med
samhälleliga värderingar undersöktes lärares förhållningssätt till överföring av samhälleliga
värderingar dels på ett allmänt plan, dels på ett specifikt plan. Med samhälleliga värderingar
avses främst idéströmningar och nya tankesätt som återfinns i samhället.
Respondenterna anser enligt variabeln samhällsvärde-överföring att skolan har en
uppgift att överföra samhälleliga värderingar. Över hälften av respondenterna antog ett högt
värde på variabeln och endast två respondenter antog ett mellanvärde på variabeln. Det visade
sig finnas ett moderat samband mellan respondenternas värdeförhållande på variabeln
samhällsvärde-överföring och variabeln skolvärdegrund. Detta betyder att respondenternas
förhållningssätt till överföring av samhälleliga värderingar har ett moderat samband med
respondenternas förhållningssätt till skolans värdegrund. Skolans värdegrund avspeglar i visst
hänseende sådana värderingar som återfinns i det omgivande samhället. Samtidigt är
värdegrunden i mångt och mycket en tolkningsfråga. Beroende på tid och sammanhang kan
ordet innebära olika saker samtidigt som de som tolkar begreppet kan ha vitt skilda
uppfattningar om vad som egentligen menas (Frånberg, 2004, s. 36).
Majoriteten av respondenterna bejakar värdegrunden som skolverksamheten bygger på.
Endast en respondent antog ett värde under mittenvärdet på variabeln skolvärdegrund. Det bör
inte betraktas som särskilt märkvärdigt att respondenter antar ett högt värde på variabeln
skolvärdegrund. Enskilda skolor utarbetar ofta en egen värdegrund utgående från värdegrunden
i läroplanen och de kommunala styrdokumenten. Sist och slutligen är det läraren som tolkar
och tillämpar värdegrunden i kontextspecifika situationer. Eftersom läraryrket är ett teleologiskt
yrke som kräver hög agens kan man förstå att en naturlig förskjutning mot högre värden
förekommer på variabeln. Skolans värdegrund fyller ett nödvändigt behov att specificera en

76
grund för den pedagogiska praxisen, vilket underlättar lärares arbete och förhållningssätt i
skolsammanhang. Samtidigt har de som valt läraryrket antagligen på förhand haft kännedom
om de värderingar som finns inom den grundläggande utbildningen. Eftersom läroplanen ger
uttryck för en värdegrund är det större sannolikhet att individer som bejakar dessa värderingar
söker sig till lärarutbildningen. Larsson och Löwstedt (2020, s. 264) påpekar att ”de flesta som
idag är verksamma i skolan bekänner sig till de eftersträvansvärda mål som läroplaner och andra
förändringar ger uttryck för”.
Värdegrunden i läroplanen är ett uttryck för de värderingar som stått som grund vid
beredningen av läroplanen. Att det därmed finns ett samband mellan variablerna
skolvärdegrund och samhällsvärde-överföring är förståeligt eftersom läroplanen själv uttrycker
ett behov av att inverka positivt på förändring och samhällsutveckling: ”Den grundläggande
utbildningen ska inverka positivt och konstruktivt på samhällsutvecklingen både nationellt och
internationellt” och ”i den grundläggande utbildningen ska eleverna lära sig att vara öppna för
förändringsbehov, bedöma dem kritiskt och ta ansvar för val som påverkar framtiden”
(Utbildningsstyrelsen, 2014, s. 18).
För att få reda på respondenternas förhållningssätt till överföringen av specifika
samhälleliga värderingar undersöktes detta med hjälp av fem enkätfrågor. Dessa enkätfrågor
gällde frågor om klimathot, kön som en social konstruktion och förhållningssätt till statliga
institutioner och nationella samarbeten. Påståendet gällande klimathotet är formulerat med en
färdig värdeladdning. Istället för använda ordet klimatförändring används det mera alarmerande
begreppet klimathot, vilket gör att det inte enbart handlar om vedertagen undervisning utan om
att förmedla en färdig värdebedömning angående klimatet. Det är emellertid inte säkert att alla
respondenter har uppfattat nyansskillnaderna mellan dessa begrepp. Påståendet innehåller
däremot ett angeläget behov av att eleverna ska kunna förändra attityder i samhället angående
detta.
Hälften av respondenterna var helt av den åsikten att lärare har en skyldighet att
medvetandegöra elever om klimathotet så att de kan påverka det framtida samhällets attityd om
detta. Majoriteten av respondenterna ansåg även att skolan i viss grad bör överföra värderingar
gällande statliga institutioner och internationella samarbeten (se tabell 2, fråga 3.2, 4.3 & 4.4).
Medelvärdet för dessa tre frågor befann sig mellan 4,13 och 4,29 på skalan 1–5.
Klimatförändringen nämns utanför de ämnesspecifika lärandemålen endast en gång i
läroplanen: ”Eko-social bildning innebär förståelse i synnerhet för allvaret i klimatförändringen
och en strävan att främja en hållbar livsstil. (Utbildningsstyrelsen, 2014, s. 15). I citatet betonas
visserligen allvaret i klimatförändringen. Läroplanen betonar emellertid elevers förståelse, inte

77
om att ändra attityder i samhället. I enkätfrågan går emellertid ett rekonstruktivistiskt
förhållningssätt att avläsa eftersom det handlar om att styra elever i en viss riktning. Ett nonaffirmativt förhållningssätt skulle innebära att eleven ges förutsättningar att göra en självständig
värdebedömning angående nödvändigheten av att aktivt ta ställning i klimatfrågor.
Svar på påståenden som tog upp värderingar gällande kön fick en större fördelning
bland respondenterna än redan nämnda frågor. Frågan som gällde användningen av
könsstereotypa ord som ”mamma” och ”pappa” hade ett medelvärde på 2,46, vilket befinner
sig under mittenvärdet 3,00. Läroplanen använder konsekvent begreppet vårdnadshavare och
undviker att prata om förälder. I individuella samtal med elever och i undervisningen kan det
ändå vara tydligare att använda könsbestämda ord. I samhället finns väsensskilda åsikter
angående kön, vilket även återfinns bland urvalet för denna studie: I de öppna frågorna fanns
både de som förespråkade ett könskritiskt förhållningssätt och de som tog ställning mot att kön
är en social konstruktion. Det är även möjligt att jobba könssensitivt och ha ett kritiskt
förhållningssätt till könsnormer utan att acceptera att kön är en social konstruktion. Frågan
gällande utjämning av könsskillnaderna och kön som social konstruktion är emellertid otydligt
i ett visst avseende: Lärare bör beakta att kön är en social konstruktion och tillämpa ett adekvat
förhållningssätt som aktivt utjämnar skillnaderna mellan könen (fråga 3.3). Det finns två skilda
påståenden som respondenterna kan ta ställning till, dels huruvida kön är en social konstruktion,
dels huruvida lärare bör tillämpa ett förhållningssätt som utjämnar skillnader mellan könen.
Ordet adekvat borde också strykas, eftersom det öppnar upp för större tolkningsfrihet angående
vilka tillvägagångssätt som bör anses adekvata och vilka tillvägagångssätt som närmar sig
indoktrinering. Tvetydigheten i frågan kan innebära att respondenter tagit ställning till olika
förhållningssätt som är möjliga att avläsa i frågan.
Synen på fostran spelar in för att känna till i hurdan form samhällsöverföringen kan
komma till uttryck i skolsammanhang. Respondenterna ansåg att fostran och undervisning hör
samman och är svåra att särskilja från varandra (se avsnitt 4.1.3, tabell 3, fråga 2.7).
Respondenterna anser därmed att undervisning innehåller fostrande element. Stensmo (2007, s.
15) förklarar skillnaden mellan (upp)fostran och undervisning: fostran handlar om värderingar
och affektiva förhållningssätt medan undervisning handlar om intellektets utveckling genom att
kunskaper och färdigheter inlärs eller övas. Svaren på fråga 2.7 visar på att undervisning
uppfattas av respondenterna även innebära att lära sig tillhörande värderingar och
förhållningssätt till det som lärs ut.
De flesta respondenter lutar även mot att skolan har åtminstone ett likvärdigt ansvar
som hemmen för att elever utvecklar en värdegrund. Medelvärdet för frågan som gäller detta är

78
4,00 på skalan 1–5 (se tabell 3, fråga 2.3). Johann Heinrich Pestalozzi (1746–1827) såg familjen
som det centrala för barns fostran. Genom föräldrar uppstår en förmåga hos barnet att erfara
kärlek, tacksamhet och förtroende. Det kan vara problematiskt om skolan får ett för stort ansvar
för att barn utvecklar en värdegrund. Varje skola har som uppdrag att undervisa och fostra,
vilket innebär att varje elevs lärande, utveckling och välbefinnande ska stödjas i samarbete med
hemmen (Utbildningsstyrelsen, 2014, s. 18). Att det är fråga om att stöda i samarbete med
hemmen innebär däremot inte per automatik att fostran och undervisning är jämnt fördelade
mellan hemmet och skolan. Fostran i värderingar skiljer sig även från den fostran som skolan
sysslar med i allmänhet. Om skolan får en större betydelse än hemmen för barns utveckling av
en värdegrund finns det risk för att skolan undgår att ta hänsyn till vilka skyldigheter och plikter
skolan äger i förhållande till familjen, inte enbart mot staten. Den statliga skolans uppkom även
i hög grad utgående från familjens behov: I det industrialiserade samhället behövdes en
organiserad verksamhet för barn som frigjorde föräldrarna till fabriks- och kontorsarbete.
Det är däremot svårt att finna ett enhetligt förhållningssätt till skolans värdegrund – hur
denna bör förstås och implementeras. Samtidigt äger och bildar varje förälder och lärare ett eget
perspektiv som är ledsagande i deras liv. Motsättningar kan uppstå mellan skolans och
föräldrars värdegrund samt med lärares personliga värdegrund som i viss mån kommer till
uttryck i deras lärarprofessionella förhållningssätt. Eleven bör inte heller lära sig en specifik
uppsättning av värderingar, snarare bör förutsättningar ges för eleven att kunna göra egna
bedömningar. Immanuel Kant (1724–1804) ansåg att sann upplysning innebär människans
utträde ur hennes självförvållade omyndighet. Med omyndighet menar han människans
oförmåga att bruka sitt eget förstånd utan någon annans ledning. Orsaken till att människan
blivit omyndig är inte bristande förstånd, utan bristen på beslutsamhet och mod att bruka
förståndet utan ledning av utomstående instans. (Östling, 1989, s. 27.) Lösningen för Kant är
att människan lär sig att tänka själv. Det är just tänkandet som begynner alla frigörelseprocesser.
Fostran handlar därmed om att utveckla mod att träda fram, en tilltro till sig själv och sin egen
förmåga och en förmåga att leva i det obekväma tillsammans med andra, utan att ledas av andra.
(Uljens, 2014, s. 15.)
Frågan som kvarstår är på vilket sätt skolan bör lyfta fram värdefrågor med elever.
Respondenterna har svarat väldigt olika på frågan som gäller huruvida skolan ska styra
elevernas värderingar i en viss riktning eller inte. Medelvärdet för frågan är 3,12 på skalan 1–5
(se tabell 3, fråga 5.9). Samtidigt anser respondenterna att samhälleliga värderingar i viss grad
bör få återspeglas i skolans verksamhet (se avsnitt 4.1.4). Något entydigt går inte att fastställa
utgående från dessa frågor. En möjlig lösning är att skolan med sin verksamhet återspeglar

79
samhället och samhälleliga värderingar, samtidigt som en specifik inriktning eller ideologiska
motiv inte får bestämma eller påverka skolans verksamhet.
Sammanfattningsvis finns det tydliga tendenser hos respondenterna att endera bejaka
eller förespråka överföring av samhälleliga värderingar i skolsammanhang. Resultaten mellan
det allmänna planet och det specifika planet liknade varandra med tanke på medelvärdet.
Eftersom endast fem frågor svarade på lärares förhållningssätt till överföring av samhälleliga
värderingar på ett specifikt plan, går det däremot inte att dra någon direkt koppling mellan
dessa. En av frågorna (3.4) gav även ett medelvärde under mittenvärdet. Beroende på vilka
frågor som ställs kan man förvänta sig olika resultat när det kommer till överföring av
samhälleliga värderingar på ett specifikt plan. För att kunna förtydliga hur samhälleliga
värdering överförs i praktiken eller vilka samhälleliga värderingar det är fråga om bör en
kvalitativ undersökning utföras för att närmare svara på detta.

5.2 Resultatdiskussion utgående från den andra forskningsfrågan
Syftet med den andra forskningsfrågan var att utforska lärares uppfattning av skolans inverkan
på det omgivande samhället. Den andra forskningsfrågan lyder: Hurdan uppfattning har lärare
av skolan som en förändrings- och samhällsutvecklande instans?
Den andra forskningsfrågan innehåller ett antagande att skolan i någon mån redan är
förändringsinriktad och samhällsutvecklande. Antagandet baserar sig på uttalanden som finns i
läroplanen, exempelvis att utbildningen ”ska inverka positivt och konstruktivt på
samhällsutvecklingen både nationellt och internationellt” (Utbildningsstyrelsen, 2014, s. 18).
Antagandet bekräftades även utgående från svaren på variabeln förändringsagent (se avsnitt
4.2.1). De flesta respondenter ser det som en relativt viktig uppgift att skolan fungerar i förmån
för förändringar i samhället. Baserat på resultatet går det inte att identifiera någon tydlig
riktning på hurdan förändring som avses. Beroende på respondenternas associationer och
erfarenheter kan förändringen som avses variera. Det finns även ett svagt signifikant samband
mellan respondenters syn på skolan som en aktör för att främja samhällsförändring och
respondenters öppenhet för varierande åsikter i undervisningen (avsnitt 4.2.2, tabell 5). Detta
kan innebära att förändringsfrämjandet inte är avsiktligt styrd från lärares håll och innefattar
demokratiska processer i undervisningen. Ett sådant förhållningssätt sammanfaller med den
icke-affirmativa pedagogiken som både bejakar och ifrågasätter samhällelig förändring (Uljens,
2014, s. 63).

80
Variabeln förändringsagent kombinerar både specifika och mera allmänna frågor som
gäller förändringsarbete i skolan. För att kunna säkerställa variabeln förändringsagents
legitimitet och för att öka validiteten i studien granskades svaren på två frågor som ingick i
variabeln. Frågorna svarade direkt på det som nämnda variabel undersökte (avsnitt 4.2.3).
Majoriteten av respondenterna (86,7 %) anser helt eller delvis att skolan bör utgöra en drivande
faktor i den framtida samhällsutvecklingen (tabell 6, fråga 2.4). Frågan är ställd på ett allmänt
plan. En möjlig tolkning är att skolan bör utbilda med tanke på behovet av nya teknologier och
uppfinningar i framtiden. En sådan förståelse av frågan skulle innebära en indirekt
samhällspåverkan. Tanken med frågan var att utreda lärares syn på skolan som en direkt
samhällspåverkare. Frågan utarbetades med främst en kulturell och social utveckling i åtanke.
De uppenbara tolkningsmöjligheterna bör därför tas i beaktande för denna fråga. Eftersom
påståendet förutsätter skolan som en ”drivande faktor” indikerar detta en direkt påverkan på
samhället. Det är också den ”framtida samhällsutvecklingen” som avses, vilket gör att
påståendet bär likheter med rekonstruktivistiska strävanden.
När det gäller frågan om elever bör fostras i beredskap för framtida förändringar anser
en absolut majoritet (95,6 %) att det är helt eller delvis en nödvändighet (fråga 4.2). Majoriteten
av respondenterna har svarat helt av samma åsikt. Detta ger perspektiv till föregående fråga
som innehöll något större tolkningsutrymme. Respondenters svar angående fostran i beredskap
för framtida förändringar tyder på en öppenhet till förändringar i omvärlden. Det postmoderna
samhället förutsätter att människan kan förhålla sig till ständiga förändringar. Föränderlighet
och kaos är ett naturligt tillstånd inom det postmoderna paradigmet (Orlenius, 2001, s. 84.) En
relevant fråga är däremot om skolan även bör sträva efter samma sak som ett impulsivdrivet
samhälle eller om skolan har skäl att ta några steg tillbaka. En grundtanke med skolan – skholé
– är att utgöra en trygg plats och ge tid för den uppväxande generationen att mogna. (Biesta,
2020, s. 407, 409, 414, 416.)
Läroplanen uttrycker att eleverna ska ”lära sig att vara öppna för förändringsbehov,
bedöma dem kritiskt och ta ansvar för val som påverkar framtiden” (Utbildningsstyrelsen, 2014,
s. 18). En öppenhet för förändringsbehov betyder inte per automatik att ”fostras i beredskap för
framtida förändringar”. Att fostra elever i beredskap för framtida förändringar skulle medföra
en ständig osäkerhet angående rådande tillvägagångssätt och den stundande hållningen, vilket
i sin tur ökar lockelsen för ständiga kursändringar. Ändå har skolan alltid mer eller mindre
verkat förberedande inför det framtida – främst en förberedelse för individens framtida
vuxenliv. Vi äger däremot inga tydliga uppfattningar om vilka utmaningar som väntar i
framtiden och ännu mindre vilka lösningar som behövs. Med historien bevarat i minnet och

81
framtiden i åtanke är det möjligt att i nutid välja riktning för den framväxande generationen.
Oavsett vilka val vi gör eller hur vi förhåller oss till barns fostran och utbildning, är framtiden
ständigt annalkande samtidigt som den är evigt oåtkomlig och undflyende. Framtiden kommer
därför alltid att vara en abstrakt sfär som används för att få till stånd social och politisk
förändring som påverkar nuets verkliga paradigm.
Biesta (2015, s. 80) förespråkar en pedagogiskt meningsfull balans mellan domänerna
kvalificering, socialisering och subjektifiering i skolans verksamhet. En alltför stark betoning
på skolan som en drivande faktor i samhällsutvecklingen kan rubba balansen till övriga
domäner. Elever bör enligt icke-affirmativ pedagogik socialiseras med en förbehållsam
inställning (Uljens, 2014, s. 43). Om domänen socialisering får för stor plats i den pedagogiska
verksamheten finns det risk att de andra två domänerna hamnar i skymundan eller förstås ur
ljuset av den socialiserande domänen. Skolans kvalificerande och subjektifierande uppdrag
skulle då bli underställd behovet av socialiseringen, vilket innefattar en socialisering till det
föränderliga. Kunskap och färdigheter svarar då på framtida behov och subjektifiering vore
individens frigörelse från allt som anses ”bakåtsträvande” och hindrar utveckling.
Sammantaget kan man från resultatet i variabeln förändringsagent och i de specifika
frågorna identifiera att respondenterna uppvisar en öppenhet för att skolan ska inverka på eller
främja samhällsförändring. Ett icke-affirmativt förhållningssätt till samhälleliga förändringar
är i viss grad förekommande, där förändringar samtidigt bejakas och ifrågasätts. Samtidigt finns
nyanser av rekonstruktivism vilken ser skolan som en instans som bör inta en aktiv roll i att
driva på samhällsförändringar. Olika förståelser av skolan som en förändringsagent framträder
i resultaten av den andra forskningsfrågan. En minoritet uppvisar en mer förbehållsam
inställning till skolan som en aktiv samhällspåverkare. De öppna svaren ger möjlighet att
granska vilka nyansskillnader som finns bland respondenterna. Ett enhälligt förhållningssätt går
därför inte att fastställa utgående från enkätsvaren.

5.3 Metoddiskussion
Syftet med studien var att utforska finlandssvenska lärares syn på samhällsfostran. För valet av
metod övervägdes fördelar och nackdelar med intervjustudie och undersökning med hjälp av
en enkät. För att kunna nå en större mängd finlandssvenska lärare valde vi att använda oss av
en enkät. Valet av metod blev därmed kvantitativt. En annan orsak till valet av metod var
möjligheten att öppna upp ett bredare perspektiv inom ett relativt okänt tema. Respondenterna

82
behöver även tid och utrymme att reflektera över pedagogik- och utbildningsfilosofiska frågor.
Det är inte säkert att lärare har ett välgrundat filosofiskt förståelse- och förhållningssätt till
frågor som gäller skolans samhällsrelation. För respondenten kan det därför vara enklare att ta
ställning till enskilda påståenden istället för att formulera egna djuplodande svar. En möjlighet
till egna formuleringar möjliggjordes ändå genom öppna frågor i enkäten. Få respondenter
använde denna möjlighet varför valet av metod tycks ha varit ett lämpligt alternativ.
För att nå ut till så många som möjligt använde vi oss av flera olika distributionskanaler.
Detta innebär att flera deltagare hade möjlighet att delta i studien. En webbaserad enkät
användes för detta ändamål. Bland annat en Facebook-grupp för lärare användes som kanal för
att distribuera enkäten. Detta kan däremot innebära att människor med större aktivitet på
digitala plattformar hade större chans att medverka i studien. För att även nå sådana som inte
är aktiva på sociala medier skickades e-mejl ut till rektorer i syfte att distribuera vidare inom
kollegiet. I dagens digitala landskap har så gott som alla skolor tillgång till e-mejl. Det är
däremot sannolikt att många rektorer valde att inte dela enkätstudien bland kollegerna på grund
av en redan hög arbetsbörda inom kollegiet.
För att öka studiens reliabilitet kunde fler distributionskanaler ha utnyttjats.
Reliabiliteten, dvs. studiens replikerbarhet, kan ha påverkats av vilka respondenter som ingick
i studiens stickprov. Exempelvis skulle besök till enskilda skolor och distribuering av enkäter i
pappersformat kunnat nå ut till en grupp lärare som inte tenderar att fylla i digitala enkäter. Med
flera distributionskanaler skulle stickprovet ha varit mera representativ för lärare inom den
grundläggande utbildningen i Svenskfinland. Ovannämnda exempel på distribution av enkäten
skulle emellertid ha försvårats av de restriktioner som coronavirussituationen medfört.
Inga bortfall fanns i det insamlade datamaterialet, vilket underlättade analysen. Genom
verktyget SPSS kunde viktiga tabeller och grafer göras för att bilda en överblick över
respondenters svar. Genom att operationalisera svarsalternativ med enkätfrågorna bildades
överskådliga variabler. Detta innebär att svaren blev kategoriserade i olika kluster som
tillsammans mäter ett övergripande fenomen, t.ex. överföring av samhälleliga värderingar.
Operationaliseringen genomgick en kontinuerlig bearbetning. Under analysprocessen ströks en
variabel och två andra variabler bildades. Variabler som bildades var samhällsvärde-överföring
och skolvärdegrund. Variabeln som ströks mätte lärares syn på fostran och undervisning.
Eftersom det inte finns något motsatt förhållande mellan fostran och undervisning konstaterades
denna variabel vara missvisande. Validiteten kan ha blivit påverkad av att nya kluster bildades
under analysprocessen. Detta innebar att nya frågor inte kunde göras som svarade på de nya
kategorierna. Samtidigt preciserades analysen genom att brister i variablerna åtgärdades.

83
För att möjliggöra en diskussion om de värden som variablerna angav användes en
femgradig begreppsskala från lågt värde till högt värde. Variablerna samhällsvärde-överföring
och konventionalitet hade en värdeskala som var delbar med 5, vilket medförde likvärdiga
skalsteg. På variabeln förändringsagent fanns det 29 möjliga värden som respondenterna kunde
anta, vilket är en värdeenhet för lite för att vara delbart med 5. Symmetri kunde emellertid
åstadkommas genom att värdeenheten som saknades minskade på mellanvärdets omfång. Det
var kring mellanvärdet som likvärdigt skalsteg inte åstadkoms. Variabeln åsiktstolerans hade
17 möjliga värden som respondenterna kunde anta, vilket dividerat med 5 ger en rest på 2. För
att uppnå symmetri fick därför medellågt värde och medelhögt värde en värdeenhet mer än de
övriga begreppsskalstegen på variabeln. Detta medförde att inga likvärdiga skalsteg kunde
åstadkommas på denna variabel. Variabeln skolvärdegrund hade 13 möjliga värden som
respondenterna kunde anta, vilket dividerat med 5 ger en rest på 3. Dessa tre värdeenheter
fördelades till lågt värde, mellanvärde och högt värde. Detta innebär att symmetri kunde
bibehållas i skalan. Inga likvärdiga skalsteg åstadkoms på skalan.
Problematiken kring skalstegen innebär att begreppsskalan som användes är
riktgivande. Begreppsskalan möjliggör likväl att värden som uppmäts på variabeln går att
benämna och diskutera. En direkt jämförelse mellan variablerna bör däremot ta nämnda
problematik i beaktande. Variabeln skolvärdegrund har störst differens mellan skalstegen
eftersom endast tre enkätfrågor ingår i variabeln. Ifall respondenternas svar hade varit mera
utspridda hade större komplikationer uppstått. I denna studie finns en tydlig förskjutning mot
högre värden, vilket gör att begreppsskalan inte är direkt missvisande.
Vid analysering av värdemässiga och filosofiska förhållningssätt i en kvantitativ
enkätstudie bör en reflektion kring hur långtgående slutsatser som kan dras av resultatet
förekomma. Med flervalsfrågor kan man få en uppfattning om vilka förhållningssätt som
existerar men det är svårare att kunna förstå den bakomliggande orsaken för de olika
förhållningssätten. Lärarens vardag präglas av situationer som uppkommer oplanerat. Att en
lärares handlingsmönster i alla situationer skulle stämma överens med deras uttalade
övertygelser behöver inte vara fallet. I läraryrket uppstår spontana och oväntade situationer.
Lärare behöver oundvikligen ta snabba etiska och moraliska beslut. I denna studie har vi
däremot ställt etiska och moraliska frågor som berör utbildning i ett mera långsiktigt perspektiv.
På grund av studiens pedagogik- och utbildningsfilosofiska tema är det relevant att en
relativt enkel kvantitativ analys har genomförts. Långtgående och absoluta slutsatser är inte
möjliga på grund av temats komplexitet. Det är inte sagt att alla respondenter uppfattat
påståendena på samma sätt eller på det sättet som svaren sedan analyserats. Detta innebär brister

84
i enkätens objektivitet, vilket påverkar reliabiliteten negativt (Trost & Hultåker, 2016, s. 62). I
de öppna svaren kom det fram att några upplevde vissa formuleringar som knepiga eller
krångliga. En pilotundersökning, som innebär att man testar enkäten före den sänds ut skulle ha
bidragit till att kunna åtgärda de otydligheter som senare förekom (Eliasson, 2018, s. 40). På
grund av ett pressat tidsschema blev ingen pilotstudie utförd.
Denna studie har i många avseenden haft ett metaperspektiv. För en lärare som befinner
sig i stressiga vardagssituationer kan det vara svårt att skifta från det praktiska och reella till det
abstrakta och filosofiska. Stickprovet i denna studie kan emellertid peka på de olika
åsiktsinriktningar som finns bland lärare angående frågor som behandlats. För att djupare gå in
på skolans samhällsrelation krävs det i framtiden mer omfattande analyser kring temat. Det
krävs också att filosofiska och värdemässiga frågeställningar kring skola och utbildning får
större utrymme i det offentliga samtalet.

5.4 Förslag till fortsatt forskning
Fostran är ett relativt outforskat forskningsområde (Tallberg Broman, 2018, s. 65). Denna studie
har försökt att både problematisera och förstå den fostrande praxis som förekommer i skolor.
Skolans fostran sker i samarbete med hemmen (Utbildningsstyrelsen, 2014, s. 18). Detta
samarbete vore ett angeläget forskningsområde utgående från ett samhälleligt perspektiv. Det
är möjligt att det finns en dissonans mellan lärares och föräldrars uppfattningar angående
skolans roll att överföra samhälleliga värderingar till barn. Eftersom föräldrar och
vårdnadshavare har ansvar för sitt barns fostran, och skolans fostran sker i samarbete med
hemmets, vore det därför väsentligt att utföra en liknande studie angående föräldrars syn på
skolans fostrande uppdrag i ett föränderligt samhälle. Läraren är den som har professionell
utbildning och kunskap angående skolans verksamhet och områden. Det kan hända att föräldrar
och vårdnadshavare saknar kunskap och erfarenhet för hur de kan påverka och inverka på
fostran som äger rum i skolor.
Respondenterna i denna studie uppvisade mottaglighet för samhällelig inverkan på
skolan och en öppenhet för samhälleligt förändringsarbete i skolan. Hur detta kommer till
uttryck på ett praktiskt plan vore även ett lämpligt område för fortsatt forskning. Med
utgångspunkt i rekonstruktivism och non-affirmativ pedagogik kan olika förståelsessätt av
förändringsarbete framträda. En kritisk granskning av läroplanen för den grundläggande
utbildningen (2014) och olika förhållningssätt som framträder i tolkningen av denna kunde även

85
bidra till större inblick i skolans samhällsorienterade förhållande. En kvalitativ undersökning
med personer som tagit del av utvecklingsarbete och som brinner för förändringsarbete i skolor
som inverkar i samhället eller omvärlden är ett lämpligt forskningsområde för att känna till
vilka rörelser som förekommer eller som eventuellt kommer till uttryck i framtidens skola.

5.5 Avslutande diskussion
Denna avhandlings syfte har varit att utforska finlandssvenska lärares syn på skolans
samhällsfostrande uppgift. På grund av studiens urval och omfattning är det inte möjligt med
en definitiv slutsats angående vilka faktiska förhållande som finns bland finlandssvenska lärare
rörande skolans samhällsfostrande uppgift. Svaren på denna studie fungerar istället som ett
stickprov för att åskådliggöra några av de synsätt som förekommer bland finlandssvenska
lärare. Beroende på en studies urval och omfattning kan resultat komma att variera. Flera studier
som berör skolans samhällsrelation bör därför tillkomma för att en mer helhetlig bild ska kunna
framträda. Denna studies resultat uppvisar att flera respondenter anser att skolan har en
angelägen uppgift att bedriva samhällsfostran. Respondenter uppvisar även en öppen inställning
till överförandet av samhälleliga värderingar till elever. Samtidigt uppvisade en minoritet en
mer förbehållsam inställning till bägge förhållanden.
En slutsats för denna studie är således att det finns grupperingar bland finlandssvenska
lärare som anser att skolan bör vara en aktiv samhällspåverkare och att samhället i sin tur
likaledes har rätt att inverka på skolans verksamhet. Hur relationen mellan skola och samhälle
ser ut eller bör komma till uttryck kan däremot denna studie inte ge svar på. Fortsatt forskning
inom detta ämne föreslås därmed för att kunna urskilja vilka riktningar som lärare föredrar. Om
det är fråga om rekonstruktivistiskt förändringsarbete kan skolan komma att bedriva aktivism i
visst hänseende. Om det däremot är fråga om icke-affirmativ pedagogik kan elevens egen
bedömningsförmåga fungera för ett försvarbart förändringsarbete vars riktning inte på förhand
kan bestämmas. Om skolan alltmer övergår till att arbeta för samhälleliga förändringar bör en
varsam pedagogisk hållning samtidigt eftersträvas. Fostran och utbildning berör inte bara
elevers utveckling och lärande utan även barns personligheter är föremål för den pedagogiska
verksamheten. Genom att motivera elever i en viss riktning inverkar man på elevers
personligheter och formar i sakta mak vilken typ av person de utvecklas till. Det krävs därmed
varsamhet när det kommer till att motivera och styra elever. Samtidigt bör pedagoger granska i

86
vilken grad personliga motiv styr den egna undervisningen. (Ball, 1977, s. 4–5; Dewey, 2004,
s. 158.)
Det pedagogiska verksamhetsfältet skiljer sig i många avseenden från andra områden.
Inom flertalet vetenskapsfält studeras diverse föremål, företeelser, händelser, reaktioner, teorier
och praktiker. Inom det pedagogiska vetenskapsfältet studeras människan som ett subjekt bland
diverse fostrande-, undervisnings- och lärandesituationer. Detta betyder att människan inte
studeras som en fristående individ, utan är insatt i ett sammanhang med påföljande strukturer,
förväntningar, åtgärder, begränsningar, påverkan och intryck. Inom pedagogiken är det
dessutom fråga om ett hjälplöst barn – en elev som mer eller mindre är tvungen att navigera,
med en begränsad kapacitet, genom en mängd sociala, kognitiva och känslomässiga intryck.
Eftersom det i själva verket är barnet som är subjekt för undervisning och fostran bör
därför i alla lägen beaktas vad som är bäst för individen. Förenta nationerna har i sin konvention
om barnets rättigheter bestämt att barnets bästa alltid bör beaktas när det gäller beslut som rör
barn. Konventionen ger juridisk grund för den grundläggande utbildningen i Finland och alla
som arbetar med eller för barn är skyldiga att följa avtalets grundläggande principer
(Utbildningsstyrelsen, 2014, s. 14).
Vid alla åtgärder som rör barn, vare sig de vidtas av offentliga eller privata sociala
välfärdsinstitutioner, domstolar, administrativa myndigheter eller lagstiftande organ,
ska i första hand beaktas vad som bedöms vara barnets bästa.
(Förenta nationerna, 1989, § 3)
Enligt den 11:e paragrafen ska konventionsstaterna även respektera barnets rätt till tankefrihet,
samvetsfrihet och religionsfrihet (Förenta nationerna, 1989, § 11). Tankefrihet ligger till grund
för övriga demokratiska friheter och hela den demokratiska ordningen står och faller på denna
fri- och rättighets existens i samhället. (Dewey, 2004, s. 157.) Att värna om tankefrihet hos
barnet är tämligen ett angeläget men samtidigt svårt uppdrag för skolan. Angeläget eftersom
det rör barnets frihet – vilken fostran är tänkt att uppfodra till. Svårt eftersom fostran även
innebär att barnet lär sig att fungera och handla i enlighet med kulturens principer.
Tillhörande barns rätt till frihet hör även barns rätt till lycka, vilket bland annat
Rousseau hävdat. Ett barn ska således inte behöva uppoffra sin nuvarande lycka med sikte på
en oviss framtid eller ett lyckligare vuxenliv. (Ottelin, 1916, s. 19.) Fostran och undervisning
bör istället samverka med och främja en god och sund barndom. Barn bär på en till naturen
medfödd oskyldighet i förhållande till problem och orättvisor i världen. Skolans verksamhet
bör därmed gynna utveckling och lärande samtidigt som det hos barn inneboende nyfikna och
oskyldiga hanteras varsamt.

87
Läseboksförfattaren Zacharias Topelius (1818–1898) ger även, i förordet till Naturens
bok (1856), uttryck för en avsky mot en fostran som berövar barnet sin oskuldsblick över
världen:
Det ges, i min tanke, ingen olyckligare, ingen mera naturvidrig uppfostran, än den,
som i förtid frånrycker barnet dess oskuldsblick öfver verlden och inkastar tviflet uti
dess själ, innan den mognat tillräckligt för att i tingen uppfatta en förnuftig betydelse.
(Topelius, 2017, s. 4.)

88

Källhänvisning
Arthur, J. (2003). Education with character: the moral economy of schooling. London:
Routledge.
Ball, S. (1977). Motivation in education. New York: Academic Press.
Bibeln. (Svenska folkbibeln 2015).
Biesta, G. (2013). Beautiful risk of education. London: Routledge.
Biesta, G. (2015). What is Education For? On Good Education, Teacher Judgement, and
Educational Professionalism. European journal of education, 50(1), 75–87.
Biesta, G. (2020). Vilket slags samhälle behöver skolan? I Fejes, A. & Dahlstedt, M. (Red.),
Perspektiv på skolans problem: Vad säger forskningen? (s. 407–416).
Studentlitteratur.
Björk, G. (2000). Pedagogikens existentiella karaktär. I Uljens, M (Red.). Pedagogikens
problem: Kulturella utvecklingslinjer och teoretiska spörsmål. (s. 113–124). Vasa:
Åbo Akademi.
Bø, I. (2002). Pedagogisk ordbok: Praktisk oppslagsverk i pedagogikk, psykologi og
sosiologi. Oslo: Universitetsforlag.
Carr, D. (2000). Professionalism and ethics in teaching. London; New York: Routledge.
Carr, D. (2003). Making sense of education: An introduction to the philosophy and theory of
education and teaching. London; New York: RoutledgeFalmer
Carr, D. (2005). Personal and interpersonal relationships in education and teaching: a virtue
ethical perspective. British Journal of Education Studies, 53(3), 255–271.
Cohen, L., Manion, L. & Morrison, K. R. B. (2018). Research methods in education (8th ed.).
London: Routledge.
Comenius, J. A. (1989). Didactica Magna: Stora undervisningsläran. Daidalos.
Comenius, J. A. & Kroksmark, T. (1989). Modersskolan. Institutionen för metodik i
lärarutbildningen, Göteborgs universitet.
Dahlberg, G. & Lenz Taguchi, H. (1994). Förskola och skola: Om två skilda traditioner och
om visionen om en mötesplats. Stockholm: HLS.
Dahlberg, J. (2016). Den sanna bildningen: Nationellt och universellt som strategi inom den
finska kunskapseliten, ca 1820-1850. Historisk tidskrift för Finland, 101(4), 351–381.

89
Dewey, J. (2004). Individ, skola och samhälle: Utbildningsfilosofiska texter (4:e utg.).
Stockholm: Natur och kultur.
Dewey, J. (1999). Demokrati och utbildning. Göteborg: Daidalos.
Djurfeldt, G., Larsson, R. & Stjärnhagen, O. (2010). Statistisk verktygslåda 1:
Samhällsvetenskaplig orsaksanalys med kvantitativa metoder (2:a uppl.).
Studentlitteratur.
Eliasson, A. (2018). Kvantitativ metod från början (Uppl. 4:1.). Lund: Studentlitteratur.
Elmeroth, E., Olsson, R., Valve, L. & Eek-Karlsson, L. (2006). Från Kronos till Kairos: Mot
en målstyrd skola. Lund: Studentlitteratur.
Erss, M. (2018). ‘Complete freedom to choose within limits’ – teachers’ views of curricular
autonomy, agency and control in Estonia, Finland and Germany. The Curriculum
Journal, 29(2), 238–256.
Fjellström, R. (2004). Skolområdets etik: En studie i skolans fostran. Lund: Studentlitteratur.
Flew, A. (1972). ’Indoctrination and Doctrines’ I Snook, I. A. (Red.), Indoctrination and
education. (s. 67–92). London: Routledge.
Frånberg, G. (2004). "Man måste börja med sig själv...": Värdegrunden i den nya
lärarutbildningen. Värdegrundscentrum, Umeå universitet.
Fröbel, F. (1995). Människans fostran. Lund: Studentlitteratur.
Förenta nationerna. (1989). Förenta nationernas konvention om barnets rättigheter. [Hämtad
den 07.04.2021 från:] https://unicef.se/barnkonventionen/las-texten#hela-texten
Grankvist, G. (2019). En första bok om kvantitativa metoder för psykologi och andra
beteendevetenskaper (Uppl. 1.). Studentlitteratur.
Heikonen, L., Pietarinen, J., Pyhältö, K., Toom, A. & Soini, T. (2017). Early career teachers'
sense of professional agency in the classroom: Associations with turnover intentions
and perceived inadequacy in teacher-student interaction. Asia-Pacific journal of
teacher education, 45(3), 250–266.
Hellquist, E. (1922). Svensk etymologisk ordbok. Lund: Gleerups.
Holmström, Å. (1982). Fostran och utbildning i samhället. Åbo: Åbo akademi.
Hoppe, O. (1911). Om orden upplysning, bildning, odling. Ur Festskrift till K. F. Söderwall
på hans sjuttioårsdag den 1 januari 1912. Lund 1911, (4:e uppl., s. 195–218). [Hämtad
den 18.03.2021 från:] daten.digitale-sammlungen.de/~db/0006/bsb00068059/images/

90
Imsen, G. (2006). Elevens värld: Introduktion till pedagogisk psykologi (4:e rev. uppl.). Lund:
Studentlitteratur.
Kroksmark, T. (2011). Den tidlösa pedagogiken (2:a uppl.). Lund: Studentlitteratur.
Lag angående vårdnad om barn och umgängesrätt (361/1983). [Hämtad från:]
https://finlex.fi/sv/laki/alkup/1983/19830361
Lag om grundläggande utbildning (628/1998). [Hämtad från:]
https://finlex.fi/sv/laki/alkup/1998/19980628
Larsson, A. (2010). Fostran i skola och utbildning. Historiska perspektiv. Årsböcker för
svensk undervisningshistoria. 212. [Hämtad den 5.11.2020 från:] http://tamarkiv.se/share/proxy/alfresco-noauth/tam/content/workspace/SpacesStore/82067aeaf04a-47ff-a6bb-99256c1dd2f5/download/ASU_212.pdf
Larsson, P. & Löwstedt, J. (2020). Strategier och förändringsmyter: Ett
organiseringsperspektiv på skolutveckling och lärares arbete (Upplaga 3.).
Studentlitteratur.
Lele, A. (2016). Book Review: Paul Roberts, The Impulse Society: What’s Wrong with
Getting What We Want. Vision: The Journal of Business Perspective, 20(1), 76–77.
https://doi.org/10.1177/0972262916629014
Lippmann, W. (1915). The Stakes of Diplomacy. Henry Holt and company: New York.
[Hämtad den 20.11.2020 från:]
https://ia902708.us.archive.org/19/items/stakesofdiplomac00lippuoft/stakesofdiplomac
00lippuoft.pdf
Matikainen, M., Männistö, P. & Fornaciari, A. (2018). Fostering transformational teacher
agency in Finnish teacher education. International journal of social pedagogy, 7(1).
McClellan, J. E. (1976). Philosophy of education. Englewood Cliffs: Prentice-Hall.
Myhre, R. (1996). Grunnlinjer i pedagogikkens historie (2. utg.). [Oslo]: Gyldendal.
Orlenius, K. (2001). Värdegrunden - finns den? (1. uppl.). Hässelby: Runa.
Orlenius, K. & Bigsten, A. (2006). Den värdefulla praktiken: Yrkesetik i pedagogers
vardag (1. uppl.). Hässelby: Runa.
Ottelin, A. K. (1913). Lärobok i pedagogikens historia (2. uppl.). Söderström.
Ottelin, A. K. (1916). Pedagogikens grunddrag: 1. Borgå: Schildt.
Platon. (2000): Faidon. I Skrifter: Bok 1. Utgivna av Jan Stolpe. Stockholm: Atlantis.
Puolimatka, T. (1995). Kasvatus ja filosofia. Helsinki: Kirjayhtymä.

91
Puolimatka, T. (1997). Opetusta vai indoktrinaatiota?: Valta ja manipulaatio opetuksessa.
Helsinki: Kirjayhtymä.
Sears, A., & Hughes, A. (2006). Citizenship: Education or indoctrination. Citizenship and
Teacher Education, 2(1), 3–17.
Snook, I. A. (Red.) (1972). Indoctrination and education. London: Routledge & Kegan Paul.
Spielman, R. M., Jenkins, W., Dumper, K., Lovett, M., & Perlmutter, M. (2014). Psychology:
OpenStax.
Statsrådets förordning om riksomfattande mål för utbildningen enligt lagen om
grundläggande utbildning och om timfördelning i den grundläggande utbildningen
(422/2012). [Hämtad från:] https://edilex.fi/lagstiftning/20120422
Stensmo, C. (2007). Pedagogisk filosofi: En introduktion (2., [rev.] uppl.). Lund:
Studentlitteratur.
Straughan, R. (1982). Can we teach children to be good? Allen & Unwin.
Svedberg, L. & Zaar, M. (2000). Boken om pedagogerna (4:e uppl.). Stockholm: Liber.
Svenska Akademien. (1925). Fostran. I Svenska Akademiens ordbok. [Hämtad från:]
https://svenska.se/tre/?sok=fostran&pz=1
Svenska Akademien. (1954). Profession. I Svenska Akademiens ordbok. [Hämtad från:]
https://svenska.se/tre/?sok=profession&pz=1
Svenska Akademien. (2009). Konventionell; Värdegrund. I Svensk ordbok. [Hämtad från:]
https://svenska.se/tre/?sok=konventionell&pz=1;
https://svenska.se/tre/?sok=v%C3%A4rdegrund&pz=1
Svensson, L. (2014). Introduktion till pedagogik (2:a uppl.). Lund: Studentlitteratur.
Säfsten, K. & Gustavsson, M. (2019). Forskningsmetodik: För ingenjörer och andra
problemlösare (Upplaga 1:1.). Studentlitteratur AB.
Tallberg Broman, I. (2018). Pedagogikens studieobjekt (upp)fostran. I Nilsson Sjöberg, M. &
Aspelin, J. (Red.) Pedagogik som vetenskap: En inbjudan (1:a uppl., s. 59–78).
Malmö: Gleerups Utbildning AB.
Topelius, Z. (2017). Naturens Bok och Boken om Vårt Land. Svenska litteratursällskapet i
Finland, Helsingfors.
Trost, J. & Hultåker, O. (2016). Enkätboken (5:e uppl.). Studentlitteratur.
Uljens, M. (1998). Allmän pedagogik. Lund: Studentlitteratur.

92
Uljens, M. (Red.) (2008). Det händer i pedagogiken: Röster om bildning i det senmoderna.
Vasa: Åbo Akademi.
Uljens, M. (2014). Pedagogik, filosofi och politik: Studier i pedagogisk handlingsteori.
Pedagogiska fakulteten vid Åbo Akademi i Vasa.
Uljens, M. (2015). Pedagogiskt ledarskap: Teori, forksning och skolutveckling = Educational
leadership : theory, research and school development. Åbo Akademi, Fakulteten för
pedagogik och välfärdsstudier.
Uljens, M. (2017). Att teoretisera pedagogikens relationer. I Sæverot, H. & Werler, T.
(Red.), Pedagogikkens språk: Kunnskapsformer i pedagogikkvitenskap. (s. 62–87).
Gyldendal akademisk.
Utbildningsstyrelsen (2014). Grunderna för läroplanen för den grundläggande utbildningen
2014. Helsingfors: Utbildningsstyrelsen.
Utbildningsstyrelsen (2018). Grunderna för planen för småbarnspedagogik 2018.
Helsingfors: Utbildningsstyrelsen.
Uusiautti, S. & Määttä, K. (2015). Critical eye on education. [United Press Global].
Åhs, O. (2007). På spaning efter värdegrunden i en globaliserad värld. Hässelby: Runa.
Östling, B. (1989). Vad är upplysning?: Kant, Foucault, Habermas, Mendelssohn, Heidegren.
Stehag: Symposion.
(u.å) Nationalencyklopedin. [Hämtad den 25.09.2020 från:]
https://ne.se/uppslagsverk/encyklopedi/lång/skola; [Hämtad den 15.10.2020 från:]
https://ne.se/uppslagsverk/encyklopedi/lång/fostran; [Hämtad den 15.10.2020 från:]
https://ne.se/uppslagsverk/encyklopedi/lång/uppfostran; [Hämtad den 19.11.2020
från:] https://ne.se/uppslagsverk/encyklopedi/lång/bildning; [Hämtad den 08.03.2021
från:] https://ne.se/uppslagsverk/encyklopedi/lång/värdegrund
(u.å) Oxford Dictionary of English. [Hämtad den 20.11.2020 från:]
https://mot.kielikone.fi/mot/OBOAKA/netmot.exe?UI=sv80&dic=18

Bilagor
Bilaga 1: Enkäten

Bilaga 2: Publicerat inlägg i Facebook-grupp

Tabellbilagor
Tabellbilaga 1:

Skillnad i fråga 2.3 “Skolan är främst en plats för undervisning där det fostrande uppdraget är
sekundärt och pågår när situationen kräver det” mellan lärare som jobbar i åk 1–2 och lärare som
jobbar i åk 7–9 samt medelvärde för grupperna.
Levene's Test for
Equality of Variances
Likadana varianser
antas:

F
1,4

Sig.
0,241

42

Sig. (2tailed)
0,619

Medelvärdesskillnad
-0,1964

-0,474

26,593

0,639

-0,1964

t
-0,501

df

12

Likadana varianser
antas inte:

åk 1–2

N
16

Medelvärde
2,125

Std.
Avvikelse
1,4083

Std. Error
Mean
0,3521

åk 7–9

28

2,321

1,1564

0,2185

Vilken årskurs

Tabellbilaga 2:

Skillnader inom variabeln förändringsagent mellan lärare med 1–10 års erfarenhet och över 20 års
erfarenhet.
Levene's Test for Equality of
Variances
FörändringsLikadana
agent
varianser
antas:
Likadana
varianser
antas inte:

F
1,720

Sig.
0,190

46

Sig. (2tailed)
0,544

Skillnad i
medelvärde
2,479

29,304

0,060

2,479

t
0,612

df

1,953

Tabellbilaga 3:

Sambandsanalys mellan fråga 4.3 och 4.4.

Spearmans
rho

4.3
Coronaepid
emin,
lyhördhet till
statliga
institutioner.

Korrelations
-koefficient

4.3
Coronaepidemi
n, lyhördhet till
statliga
institutioner.
1,000

Sig. (2tailed)
N

4.4
Demokratiska
medborgare,
positivt
förhållningssätt
till
internationella
samarbeten.
,426**

0,000
68

68

