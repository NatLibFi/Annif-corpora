”Det handlar om att bygga grunden”

Lärares uppfattningar av undervisning, barns lärande och
läroplanens innehåll i förskoleundervisning

Emilia Sundkvist
Avhandling för magisterexamen
Fakulteten för pedagogik och välfärdsstudier
Åbo Akademi
Vasa 2020
Handledare Johanna Still

Abstrakt
Författare

Årtal

Sundkvist, Emilia

2020

Arbetets titel

”Det handlar om att bygga grunden” Lärares uppfattningar av undervisning, barns lärande och
läroplanens innehåll i förskoleundervisning
Opublicerad avhandling i pedagogik för pedagogie magisterexamen

Sidantal (88)

med barnpedagogisk inriktning

Vasa: Utbildningslinjen för lärare inom småbarnspedagogik,

84

(88)

Fakulteten för pedagogik och välfärdsstudier, Åbo Akademi
Referat

Lärares uppfattningar av barns lärande påverkar den pedagogiska vardagen inom
förskoleundervisningen (Franzén, 2015, s. 1952). Syftet med föreliggande studie är att beskriva
hur lärare ser på barns lärande och undervisning inom förskoleundervisningen. Vidare är syftet
med studien att redogöra för de uppfattningar av Grunderna för förskoleundervisningens
läroplan 2014 (Utbildningsstyrelsen, 2014) som lärare inom förskoleundervisningen har. Jag
har närmat mig detta forskningsområde med hjälp av följande två forskningsfrågor:
-Vilka uppfattningar av barns lärande och undervisning har lärare inom
förskoleundervisningen?
-Vilka uppfattningar av förskoleundervisningens läroplan har lärare inom
förskoleundervisningen?
Resultaten från den empiriska undersökningen visar på en stor variation av uppfattningar av
barns lärande och undervisning inom förskoleundervisningen, som kan härledas till flertalet
olika pedagogiska teorier och inriktningar samt till Grunderna för förskoleundervisningens
läroplan 2014 (Utbildningsstyrelsen, 2014). I resultatet framgår också lärares uppfattningar av
hur läroplanen fungerar som stöd i deras arbete samt på vilket sätt läroplanen bjuder på
utmaningar i arbetet.
Sökord
Lärande, undervisning, läroplan, förskoleundervisning
Oppiminen, opetus, opetussuunnitelmat, esikoulu
Learning, teaching, curriculum, preschool

Emilia Sundkvist

Innehåll
1 Inledning ................................................................................................................... 1
2 Lärandeteorier genom tiderna ................................................................................... 3
2.1 Behaviorism........................................................................................................ 4
2.2 Konstruktivism ................................................................................................... 6
2.3 Pragmatism ......................................................................................................... 8
2.4 Sociokulturalism ............................................................................................... 11
3 Nyare pedagogiska teorier och inriktningar ............................................................ 15
3.1 Fenomenografi .................................................................................................. 15
3.1.1 Utvecklingspedagogik ............................................................................... 16
3.1.2 Variationsteori ........................................................................................... 24
4 Syfte och metod....................................................................................................... 28
4.1 Syfte, forskningsfrågor och ansats ................................................................... 28
4.3 Intervju som datainsamlingsmetod ................................................................... 29
4.4 Studiens genomförande och analys .................................................................. 30
4.5 Tillförlitlighet, trovärdighet, generaliserbarhet och etiska aspekter ................. 32
5 Resultat.................................................................................................................... 35
5.1 Lärares uppfattningar av barns lärande och undervisning ................................ 35
5.1.1 Tema A. Aktiva barn lär sig tillsammans.................................................. 36
5.1.2 Tema B. Lärare utgår från barnen i undervisningen ................................. 44
5.2 Lärares uppfattningar av förskoleundervisningens läroplan ............................ 55
6 Resultatdiskussion ................................................................................................... 62
6.1 Metoddiskussion ............................................................................................... 62
6.2 Lärares uppfattningar av att aktiva barn lär sig tillsammans............................ 65
6.2.1 Det sociala sammanhangets betydelse för barns lärande .......................... 65
6.2.2 Smågruppsaktiviteters betydelse för barns lärande ................................... 67

Emilia Sundkvist

6.2.3 Olika lärandeaktiviteters betydelse för barns lärande ............................... 69
6.2.4 Den fysiska miljöns betydelse för barns lärande....................................... 70
6.3 Lärares uppfattningar av att utgå från barnen i undervisningen ....................... 70
6.3.1 Barnens delaktighet i undervisningen ....................................................... 70
6.3.2 Barngruppens egenskaper beaktas ............................................................ 72
6.3.3 Motivation och vägledning ....................................................................... 73
6.3.4 Ansvar för lärande och verksamhet........................................................... 74
6.4 Uppfattningar av förskoleundervisningens läroplan ........................................ 75
6.4.1 Läroplanen fungerar som stöd................................................................... 75
6.4.3 Läroplanen utmanar .................................................................................. 76
6.5 Avslutande ord ................................................................................................. 77
Referenser .................................................................................................................. 79
Bilaga ......................................................................................................................... 83

Tabell
Tabell 1. Tema A Aktiva barn lär sig tillsammans……………….…………………………………….37
Tabell 2. Tema B Lärare utgår från barnen i undervisningen…………………………………………..45
Tabell 3. Lärares uppfattningar av förskoleundervisningens läroplan………………………………….5

Emilia Sundkvist

1 Inledning

Vilka uppfattningar av barns lärande och undervisning förekommer bland lärare inom
förskoleundervisningen? Jag har lagt märke till variationen av arbetssätt som finns
inom förskoleundervisningen och funderat på den. Vilka är de faktorer som påverkar
hurudan pedagogik som bedrivs inom förskoleundervisningen? Kan det bero på att
lärare ser på barns lärande och undervisning på olika sätt? Kan det bero på att de förstår
eller tolkar läroplanen på olika sätt?
Franzén (2015, s. 1952) belyser hur lärares syn på barns lärande och utveckling
påverkar allt ifrån den pedagogik som de väljer att bedriva till vardagen inom
förskoleundervisningen.

De

uppfattningar

av

lärande

som

lärare

inom

förskoleundervisningen har, kan således komma att påverka undervisning och barns
kunskapsutveckling. Med detta i åtanke är det intressant att undersöka uppfattningar
av barns lärande och undervisning inom förskoleundervisningen i Finland.
Vidare

vill

jag

undersöka

lärares

uppfattningar

av

Grunderna

för

förskoleundervisningens läroplan 2014 (Utbildningsstyrelsen, 2014). Lärare inom
förskoleundervisningen i Finland är förpliktigade att arbeta utgående från Grunderna
för förskoleundervisningens läroplan 2014 och där redogörs för den syn på lärande och
undervisning som skall vara rådande inom förskoleundervisningen. Syftet med
föreliggande studie är således att beskriva hur lärare ser på barns lärande och
undervisning inom förskoleundervisningen samt undersöka de uppfattningar av
Grunderna

för

förskoleundervisningens

läroplan

2014

som

lärare

inom

förskoleundervisningen har. Jag vill närma mig detta forskningsområde med hjälp av
följande forskningsfrågor:
Vilka uppfattningar av barns lärande och undervisning har lärare inom
förskoleundervisningen?
Vilka uppfattningar av förskoleundervisningens läroplan har lärare inom
förskoleundervisningen?
Inledningsvis i detta första kapitel presenteras undersökningens bakgrund,
forskningsfrågor och avhandlingens innehåll. I andra kapitlet redogörs för de
1

Emilia Sundkvist

lärandeteorier och tankar kring barns lärande som ur ett historiskt perspektiv varit
tongivande inom forskning och utbildning. I det tredje kapitlet presenteras den syn på
barns lärande som idag borde vara vedertagen. Genomgående i de tre första kapitlen
dras paralleller från teorier och ansatser om barns lärande till Grunderna för
förskoleundervisningens läroplan 2014 (Utbildningsstyrelsen, 2014). I det fjärde
kapitlet redogör jag för syftet med studien, för den ansats och metod som jag har använt
mig av samt för de etiska aspekterna i anknytning till studien. I det femte kapitlet
redovisas forskningsresultaten och i det sjätte kapitlet diskuteras genomförandet av
undersökningen samt resultatet.
I denna text, när jag skriver om lärare syftar jag på lärare med en kandidatexamen i
småbarnspedagogik

som

arbetar

inom

förskoleundervisningen.

Till

förskoleundervisning räknas i denna text den pedagogiska verksamhet som riktar sig
till barn i 6-års åldern i Finland, som alla barn skall delta i under ett år innan de börjar
i grundskolan. I de fall som jag hänvisar till förskoleundervisningens läroplan
alternativt endast läroplanen syftar jag på Grunderna för förskoleundervisningens
läroplan 2014 (Utbildningsstyrelsen, 2014), den läroplan som är gällande i finländska
förskolor fr.o.m. senast 1.8.2016 och som Utbildningsstyrelsen publicerat.

2

Emilia Sundkvist

2 Lärandeteorier genom tiderna

Vad är lärande och hur sker lärande? Tänkare och forskare har historiskt sett besvarat
dessa frågor på olika sätt och idag finns det ett flertal idémässigt olika inriktningar som
dominerar det pedagogiska fältet. Dessa inriktningar beskriver på olika sätt hur
människor tänker, lär och erfar. Phillips och Soltis (2010, s. 16–18) menar att en
anledning till att det förekommer olika lärandeteorier är att det finns olika former av
lärande och att forskare har närmat sig lärandet från olika håll.
I detta kapitel presenteras de lärandeteorier som varit vedertagna genom historien och
legat som grund för utvecklingen av de teorier och ansatser som idag är mera
framträdande. Genom att förstå de olika traditionerna och synerna på lärande skapas
förutsättningar för att förstå de konsekvenser för lärande och undervisning
tillämpningen av dessa teorier kan få.
I detta kapitel kommer vi också att närma oss det didaktiska tänkandet inom ramen för
varje lärandeteori. Ordet didaktik kan härledas till grekiskan och betyder ungefär
konsten att peka ut något för någon (Doverborg, Pramling och Pramling Samuelsson,
2013, s. 7). Att få det osynliga att bli synligt utgör det innersta väsendet i pedagogiskt
arbete. För att möjliggöra lärande i riktning mot mål behöver lärare ha kunskap om hur
barn lär sig och utvecklas. I det didaktiska arbetet skall läraren fråga sig tre frågor:
Vad skall vi lära, hur skall vi lära och varför skall vi lära?
I detta och följande kapitel presenteras också de paralleller som kan dras från olika
lärandeteorier

och

förskoleundervisningens

pedagogiska
läroplan

inriktningar
2014

till

Grunderna

(Utbildningsstyrelsen,

2014).

för
I

förskoleundervisningens läroplan redogörs för den syn på lärande och undervisning
som lärare är bundna till inom finländsk förskoleundervisning. Den syn på lärande som
där görs gällande utgår ifrån att lärande är en helhetsbetonad process som består av
handlingar, fysiska upplevelser, sinnesförnimmelser, känslor och tankar. Där betonas
hur barnet gynnas av att få vara aktivt i sin egen lärandeprocess genom att leka, röra
på sig, nyfiket utforska, utföra arbeten, skapa samt uttrycka sig på olika sätt.

3

Emilia Sundkvist

2.1 Behaviorism
Phillips och Soltis (2010, s. 40–42) beskriver hur behaviorismens grundtanke
uppkommer under en tid då icke-observerbara förlopp, som till exempel psykologiska
fenomen, inte anses kunna förklaras vetenskapligt. Phillips och Soltis lyfter fram att
behaviorismen kännetecknas av att människans förmåga att formulera sig och sätta ord
på sina uppfattningar och känslor inte anses vara en fördel i forskningssammanhang.
Forskare med utgångspunkt inom behaviorismen anser att de, som studerar människors
tankar och uppfattningar genom kommunikation, inte förfogar över några tillförlitliga
tester. Därav skall behavioristisk forskning kring beteende genomföras genom
observation och exempelvis inte intervju. Behavioristerna frågar sig inte hur
människan tillägnar sig ny kunskap utan hur människan förvärvar nytt beteende.

Centrala begrepp inom behaviorismen
Säljö (2015, s. 29) beskriver hur behaviorismen kommer till västvärlden genom
Watson m.fl. och hur det behavioristiska tänket senare utvecklas genom psykologen
Skinner. Säljö lyfter fram lärande och betingning ur ett behavioristiskt perspektiv på
två olika sätt, nämligen med utgångspunkt i teorin om klassisk betingning alternativt
instrumentell betingning (även kallad opernant betingning).
När det handlar om klassisk betingning utgår Watson ifrån att ett visst naturligt stimuli
framkallar en specifik respons och att detta stimuli kan bytas ut till ett så kallat betingat
stimuli och fortfarande frammana samma respons. Vid bildandet av teorin om klassisk
betingning bekantar sig Watson med den tyske fysiologen Pavlovs studie i hundars
matsmältning. Pavlov utgår ifrån att hundars salivutsöndring ökar i närvaro av mat
men att också av sådana ljud som hundarna förknippar med mat. Formeln för klassisk
betingning är att, i detta fall, maten betecknas som ett naturligt stimuli, ljudet som
förknippas med maten betecknas som ett betingat stimuli och den ökade
salivutsöndringen betecknas som responsen. När ljudet från klockan ger ökad
salivutsöndring kan responsen definieras som betingad respons och när den ökade
salivutsöndringen är en följd av mat som bärs in kan responsen definieras som
obetingad respons. När Watson börjar se den klassiska betingningen som en del i allt
lärande blir det en del av den behavioristiska teorin där han utgår ifrån att allt beteende
4

Emilia Sundkvist

kan vara en respons på ett naturligt stimuli eller ett betingat stimuli. (Säljö, 2015, s.
29–31; Phillips & Soltis, 2010, s. 43–46.)
Utgående från Watsons forskning riktar Skinner in sin forskning på den instrumentella
betingningen och en större bredd av beteenden. Skinner (1981, s. 504) utgår ifrån att
beteenden som belönas har en tendens att upprepas och genom att belöna, d.v.s.
förstärka vissa beteenden framom andra kan beteenden styras åt ett önskat håll.
Ytterligare en teori som utgår från behaviorismen är den social-kognitiva
inlärningsteorin, även kallad modellinlärning, behandlar lärande genom observation
och imitation. Teorin förknippas med Bandura och har sitt ursprung dels i ett
behavioristiskt sammanhang där förstärkning ses som avgörande vid inlärning, och
dels i ett kognitivistiskt sammanhang där också annan inlärning godtas än inlärning
genom stimuli-respons. Teorin bygger på att lärande sker genom att individen
observerar ett beteende som upplevs vara belönande och eftersträvansvärt för att sedan
imitera detta beteende. (Imsen, 2006, s. 228–232)

Didaktik med utgångspunkt i behaviorism
Enligt Skinner (1968, s. 705) skall läraren vara auktoritär och styra inlärning och
beteende genom att belöna eller bestraffa. På frågan om hur lärande skall gå till menar
Säljö (2015, s. 33) att behavioristernas svar blir: ”genom betingningens och
förstärkningens funktion”. Enligt Lövheim (2018, s. 69) skall läraren i behavioristisk
kontext förstärka beteenden som klassas som goda. Genom att omedelbart utdela
positiv belöning vid önskat beteende anses sannolikheten öka för att beteendet skall
upprepas: I undervisningen behöver det alltså arrangeras förstärkningsmekanismer
som med jämna mellanrum uppmuntrar det önskvärda.
För Skinner (1968, s. 705–706) är lärarens uppgift inte att sträva efter att väcka barnens
nyfikenhet

och

intresse

genom

intresseväckande

inlärningsmetoder

och

inlärningsmaterial. Däremot skall läraren få barnet att förstå det intressanta som händer
när barnet lär sig och på så vis motivera barnet. Vidare menar Skinner att det i de flesta
fall är onödigt att ge barnet möjlighet att upptäcka och utforska sin omgivning genom
experiment och observation. Han menar att barnet i huvudsak skall undervisas i det

5

Emilia Sundkvist

som tidigare har upptäckts och accepterats som fakta, oavsett om det handlar om
eftersträvansvärt beteende eller annan form av kunskap.
Behaviorismens lärandesyn är idag kritiserad och redan Dewey (1896, s. 357–370)
betonar att tanken om lärande och beteende som en följd av stimuli är ett förenklat och
mekaniskt sätt att förhålla sig till människor. Englund och Engström (2011) betonar
hur behaviorismen, vars mål är att förutsäga och kontrollera beteenden, inte är ett
lämpligt utgångsläge i sammanhang där relationer mellan lärare och barn skall skapas
och utvecklas. De menar att arbetssätt med utgångspunkt i behaviorismen motarbetar
en ömsesidigt respektfull relation där lärande och utveckling skall få äga rum.

2.2 Konstruktivism
Behavioristernas fascination för att förklara och studera beteenden väcker en del kritik
och intresset för att studera människans tankar och förståelse, begreppsbildning och
mentala processer växer. Kognitivismen föds således som en slags motreaktion till
behaviorismen och fokuserar mycket på hur människans informationsbehandling
fungerar. Piaget företräder en kognitivistisk tradition trots att hans perspektiv skiljer
sig från övriga kognitivisters intresse för informationsbehandling. Piaget intresserar
sig för tänkande, utveckling och lärande och med sitt intresse för dessa kognitiva
processer inleder han omfattande studier kring barns tänkande. (Säljö, 2015, s. 39–49)
Den teori kring lärande som Piaget står för kallas konstruktivism och har sin
utgångspunkt i att människan konstruerar aktivt sin kunskap när denne bearbetar och
processar sin omvärld. Enligt Burman (2019, s. 250) intresserar sig Piaget särskilt för
hur barnen succesivt bygger upp en allt mer logiskt korrekt bild av sig själva och sin
omgivning. Säljö (2015, s. 48) och Claesson (2007, s.28) lyfter fram hur människor
enligt Piaget inte är några oskrivna blad och hur Piaget delar in barns utveckling i olika
stadier.
Piaget (1968, s, 13–73) delar in barnets utveckling i fyra huvudstadier. Det första
stadiet kallar han för det sensomotoriska stadiet och det sträcker sig från barnets födsel
till dess att barnet är två år. Här börjar barnet med hjälp av sina sinnen och sin motorik
upptäcka dess omgivning, experimentera med samt imitera den. Det andra stadiet, det
6

Emilia Sundkvist

preoperationella stadiet, börjar skönjas runt två-års ålder och varar fram till dess att
barnet är omkring sju år. Övergången från det sensomotoriska stadiet till det
preoperationella stadiet sker genom att barnet fortsätter imiterar sin omgivning i
utvecklandet av språk och rörelsemönster. Enligt Piaget kännetecknas detta stadie
bland annat av att barnet har ett egocentriskt perspektiv och fokuserar på det som är
tydligt framträdande i omgivningen. Vartefter att barnet i sin vardag konfronteras med
situationer där den egna uppfattningen inte överensstämmer med någon annans
uppfattning av ett fenomen, lär sig barnet efterhand att sätta sig in i andra människors
situation. Vid omkring sju års ålder kommer barnet in i de konkreta operationernas
stadium, och är då inte längre beroende av den omedelbara eller uppenbara situationen.
Enligt Piaget börjar de då kunna föra ett logiskt resonemang men endast i anknytning
till konkret material. Exempelvis kan barnet ordna föremål i storleksordning samt dra
paralleller (ex. När föddes solen? Jag är född - alltså är också solen född). Barnet kan
så småningom börja tänka allt mer abstrakt men först vid 11–12-års ålder går barnet in
i de abstrakta operationernas stadium. Då kan barnet till exempel pröva hypoteser i
tanken utan föremålens konkreta närvaro.

Centrala begrepp inom konstruktivismen
I Piagets texter är begreppen adaption, assimilation, ackommodation och equilibrium
vanligt förekommande. Kroksmark (2011, s. 419–420) förklarar begreppen på följande
sätt. Assimilation samt ackommodation är två aspekter av adaption, som betyder
inlärning. Assimilation innebär att barnet utgående från tidigare kunskap och
erfarenhet införlivar ny kunskap och erfarenhet i ett redan etablerat mönster eller
schema. Ackommodation sker när den nya kunskapen eller erfarenheten inte kan
införlivas med det tidigare inlärda. Då behöver barnet förändra tankestrukturerna för
att kunna möta de förändrade förhållandena. Piaget (2000, s. 243) menar att adaption
leder till ökad förståelse av omvärlden och en känsla av balans och jämvikt, något som
han benämner som equilibrium (ideal balans).

7

Emilia Sundkvist

Didaktik med utgångspunkt i konstruktivism
Bach (2001, s. 12) summerar några av konstruktivismens grundtankar som får
didaktiska konsekvenser. Han påvisar hur lärarens roll är att skapa förutsättningar för
barnen att tillägna sig nya kunskaper och erfarenheter som bidrar till ökad förståelse
och meningsskapande. Barnet är aktivt i sitt meningsskapande och i konstruerandet av
ny kunskap. Den yttre lärmiljön och elevernas tidigare erfarenheter skall vara
utgångspunkt i undervisningen.
Med tanke på betydelsen av barnens erfarenheter inom konstruktivismen blir det enligt
Claesson (2007, s.28) naturligt för lärare att försöka förstå hur varje enskilt barn tänker
och förstår ett visst fenomen. Den som skall lära sig anses ha en för-uppfattning som
skall förändras. Läraren behöver alltså först kunna identifiera och förstå den gamla
tankestrukturen för att kunna bygga vidare på den. Den lärare som arbetar utifrån ett
konstruktivistiskt perspektiv behöver sedan försöka förstå barnets sätt att konstruera
sitt tänkande för att skapa förutsättningar för barnet att gå från en eventuell
missuppfattning, till en korrekt och önskad uppfattning.
I Grunderna för förskoleundervisningens läroplan 2014 (Utbildningsstyrelsen, 2014,
s.16) betonas i linje med konstruktivistisk forskning, hur lärare skall utgå från barnets
tidigare kunskaper och erfarenheter. Vikten av dokumentation och observation lyfts
fram (s. 29) som exempel på arbetsmetoder som kan tillämpas för att lärare i
förskoleundervisningen skall få kännedom om de erfarenheter och kunskaper som
barnen har med sig. För att lärarna skall kunna använda barnens kunskaper och
erfarenheter som utgångspunkt i planeringen av verksamheten behöver de alltså ta reda
på vilka dessa är.

2.3 Pragmatism

Pragmatismen kan ses som en idérörelse som uppkom under andra halvan av 1800talet. Inom pragmatismen är intresset riktat mot allmänna samhälleliga frågor men
också mot psykologi och filosofi. En av de mest framträdande personerna inom
pragmatismen är Dewey. (Säljö, 2015, s. 60–70)
8

Emilia Sundkvist

Sundgren (2011, s. 103–104) skildrar den tid Dewey lever som en tid där tvång och
fysisk disciplin hade varit en självklar del av skolans pedagogik under flera
århundraden. När Dewey skriver sina texter i början på 1900-talet lyfter han fram hur
människan har ett egenvärde och hur människan är kapabel och har rätten att forma
sitt liv och välja sin egen väg. Enligt Dewey (2004, s. 46–55) är skolans uppgift att
bidra till individens egen utveckling samtidigt som skolan skall fostra människor till
demokratiska samhällsmedborgare. Det centrala i undervisningen skall vara individens
behov och intresse. Dewey vill lyfta fram den enskilda individen till att få en större
roll inom pedagogiken samtidigt som han också utgår ifrån att människan är en social
varelse. Han hävdar vidare att skolan måste ha detta som utgångspunkt när den
utformar sin praktik. Han framhåller även att skolan är en gemenskap, något som ofta
förbises när elever blir satta att arbeta individuellt.
Dewey (2004, s. 50) lyfter fram flera av de brister som han såg i den skolform som då
var rådande, bland annat det fenomen som didaktiker enligt Sundgren (2011, s. 107)
brukar kalla för representationsproblemet. Representationsproblemet syftar på det
tveksamma i att skolan skall rusta människor för livet utanför, medan den i sin
verksamhet avskärmar sig från det sociala livet; från vardags- och yrkeslivets krav och
förväntningar. Sundgren (s. 105–106) belyser också hur Dewey går till angrepp mot
det att den faktiska hanteringen av diverse redskap, behovet av vardaglig kreativitet
och observationsförmåga inte övas inom skolans verksamhet. Dewey menar att den
direkta kontakten till material inte kan ersättas av demonstrationer eller kognitiv
träning i skolan men samtidigt är han väl medveten om förändringarna i samhället som
pekar mot ökat avstånd mellan tanke och handling.
Dewey menar att orsaken till att det sociala samspelet inte är en naturlig del i den
dåtida skolans verksamhet var att det inte fanns gemensamma och fysiskt produktiva
aktiviteter för barnen. Enligt Dewey uppmanade skolans verksamhet till lärande i form
av passivt lyssnande och tillägnande av fakta. Något som samtidigt uppmuntrade till
konkurrens och egoism vilket inte skulle ha varit fallet om det skulle ha funnits sociala
motiv för lärandet. (Sundgren, 2011, s. 106)

9

Emilia Sundkvist

Didaktik med utgångspunkt i pragmatism
Dewey (2004, s. 48) menar att skolan för barnen skall representera och upplevas lika
väsentlig som livet utanför skolan. Sundgren (2011, s. 110–113, 118) klargör för hur
det uttrycket ”Learning by doing” ofta förknippas med Dewey, även om Dewey själv
endast använde uttrycket vid enstaka tillfälle. Enligt Dewey utgör den forskande och
undersökande metoden grunden för den pedagogik han önskar att bedrivs inom skolan.
I Grunderna för förskoleundervisningens läroplan 2014 (Utbildningsstyrelsen, 2014,
s.16) lyfts också fram hur barnet gynnas i sitt lärande när hen får möjlighet att nyfiket
utforska, utföra uppgifter och små arbeten.
I sina texter resonerar Dewey (2004, s. 50–56) utgående från lärandets drivkrafter. Den
”sociala instinkten” är en av drivkrafterna, en annan är ”instinkten att tillverka” vilken
syftar på människans vilja att konstruera. En tredje egenskap är ”instinkten att
undersöka” oavsett om det är i naturen, laboratoriet eller i slöjden. Dessa lärandets
drivkrafter anser Dewey att lärare behöver använda sig av för att främja lärandet. Den
didaktik och de konkreta lärandemål som lärare sätter upp utgående från Deweys
tankar skall ha barnets intresse och erfarenhet som utgångspunkt.
Phillips och Soltis (2010, s. 89–90) beskriver Deweys syn på läraren som stödjande,
med uppgift att skapa villkor och förutsättningar som stimulerar tänkandet. Dewey
anser att det inte är någon idé att lärare står och föreläser eller berättar om en idé. Han
menar att det bästa sättet att lära sig något är genom kommunikation och interaktion
med andra samt genom utförandet av ändamålsenliga aktiviteter. Dewey (2004, s .50)
hävdar till och med att lärare våldför sig på barnets natur om barnet i ett för tidigt skede
introduceras för läsning, skrivning och olika studieämnen som är frånkopplade från
barnets sociala liv. Vad som anses vara för tidigt enligt Dewey preciseras dock inte.
I Grunderna för förskoleundervisningens läroplan 2014 (Utbildningsstyrelsen, 2014,
s. 16,18,28) uppmanas lärare i likhet med Deweys tankesätt att för barnen möjliggöra
deltagande i vardagliga aktiviteter och upplevelsebaserade arbetssätt för att främja
lärandet. I läroplanen görs också gällande att barn inom förskoleundervisningen skall
stödjas i utvecklingen av läs-och skrivkunnighet.

10

Emilia Sundkvist

2.4 Sociokulturalism
Säljö (2014, s.17–18) beskriver hur man inom ramen för ett sociokulturellt perspektiv
på lärande, sociokulturalism, lägger fokus på hur grupper eller enskilda individer
tillägnar sig och utnyttjar kognitiva resurser. Den sociokulturella inriktningen
beskriver hur samspelet mellan individ, grupp och samhälle påverkar människans
lärande. Den främsta forskaren bakom den sociokulturella inriktningen är Vygotskij
och enligt Claesson (2007, s.31) menar Vygotskij att barnets utveckling hänger
samman med den miljö barnet växer upp i. Enligt den sociokulturella inriktningen
anses lärandet äga rum när människan deltar i ett sammanhang eller befinner sig i en
kontext.
Claesson (2007, s.32) samt Phillips och Soltis (2010, s. 91–92) lyfter fram att det i det
sociokulturella förhållningssättet inte finns något fokus på hur elever uppfattar ett
fenomen, till skillnad från exempelvis konstruktivismen. De som utgår ifrån en
sociokulturell syn på lärande intresserar sig istället för den omgivande kulturens,
sammanhangets

och

kommunikationens

betydelse

vid

lärande

och

den

inlärningspotential en individ besitter.
Inom den sociokulturella inriktningen utgår man ifrån att våra handlingar men också
de tankar vi tänker är situerade till de sociala sammanhang vi deltar i. Säljö (2014,
s.104–105) belyser hur vi anpassar oss efter olika sociala spelregler i olika former av
komplexa sammanhang och sociala konstellationer, och hur hela vår kognitiva
utrustning är anpassad och arbetar för att göra detta möjligt för oss. Vi handlar efter
rutiner – men har också möjlighet att låta bli. Vi uppvisar kontinuitet i våra ageranden
– men också variation. Vi är känsliga för olika sociala förväntningar och krav som
ställs på oss – men är också snabba på att ta tillfällen i akt och se möjligheter som
erbjuds. För att kunna förstå sig på människors handlande behöver vi ta i beaktande
individen, den sociala praktiken och redskapen. I det sociokulturella perspektivet blir
samtliga av dessa komponenter nödvändiga att förstå, för att kunna förstå människans
handlande och lärande.

11

Emilia Sundkvist

Centrala begrepp och tankar inom den sociokulturella inriktningen
Tanken om zonen för den proximala utvecklingen - ZPD härstammar från den
sociokulturella inriktningen och enligt Säljö (2014, s, 119–120) menar Vygotskij att
människor hela tiden befinner sig i förändring och under utveckling. Ur ett
sociokulturellt perspektiv ses inte individen endast som en bärare av kunskaper och
kognitiva strukturer. Hon ses också som ständigt på väg mot att tillägna sig ny kunskap
och lära sig hantera nya redskap med stöd av tidigare kunskaper och erfarenheter.
Zone of proximal development, utvecklingszon eller zonen för den proximala
utvecklingen, definieras av Vygotskij som avståndet mellan vad en individ kan lära sig
utan vägledning av en annan person och vad en individ kan lära sig med stöd och
vägledning av annan vuxen eller längre hunna kamrater (Säljö, 2014, s. 120).
Utgångspunkten är att det finns en hel del kunskaper och färdigheter som en individ är
kapabel att lära och tillägna sig och med hjälp och stöd, instruktioner, demonstrationer
och praktisk övning kan individen så småningom lära sig dessa saker. Hur mycket stöd
individen behöver innan denne bemästrar den nya färdigheten eller besitter den nya
kunskapen beror bland annat på kvaliteten av stödet och svårighetsgraden av det som
skall läras. Enligt Säljö (2011, s. 122) finner Vygotskij individens potential vara
särskilt intressant.
Enligt Säljö (2014, s.74–80 och 2015, s. 95–98) innebär appropriering att människan
lär sig att använda redskap av olika slag, språkliga och fysiska, i olika sammanhang
som nödvändigtvis inte i första hand är organiserade för lärande. Säljö menar att
människan är unik i användandet av och utvecklandet av fysiska och språkliga verktyg
och redskap. Han lyfter fram att appropriering är en process där människor tar till sig
kunskaper och färdigheter som redan tidigare utvecklats i samhället. Barn som växer
upp i olika kulturer och sammanhang tillägnar sig således i sin vardag kommunikativa
och fysiska redskap, vilka ibland kan vara helt unika för den gemenskap barnet växer
upp i. Genom approprieringen blir alltså erfarenheter delar i en människas tänkande
och kommunikation.
Säljö (2014, s. 80) förklarar begreppet mediering som att människan inte erfar världen
direkt utan att hon silar den i samspel med andra människor och externa redskap.
Medierande redskap bygger på mänskliga kunskaper, insikter, begrepp och
konventioner som i sin tur har byggts in apparater och verktyg med vilka vi samspelar
12

Emilia Sundkvist

vid olika lärandeaktiviteter. Mediering har dels en social dimension där människans
bidrag betonas och dels har mediering också en kulturell dimension när den sker
genom kulturella redskap och artefakter såsom exempelvis pennor, skrivblock och
böcker.

Didaktik med utgångspunkt inom sociokulturell inriktning
Inom ramen för den sociokulturella inriktningen ses lärande hos en individ som något
som växer fram i sammanhang där en person med mera kunskap genom engagemang
och kompetens vägleder och stöder en med mindre kunskap på området (Säljö, 2014,
s. 119–125). Det lärande som sker vid lärandeaktiviteter anses inte kunna isoleras från
de samtidiga kulturella och sociala sammanhang i vilka lärandeaktiviteterna äger rum.
I Grunderna för förskoleundervisningens läroplan 2014 (Utbildningsstyrelsen, 2014
s.16) syns spår av den sociokulturella synen på lärande. I läroplanen beskrivs hur
barnet tillägnar sig kunskap och färdigheter i en social kontext och i samspel med barn,
lärare och omgivning.
Claesson (2007, s. 31) menar att lärare som utgår från ett sociokulturellt, eller
"situerat" lärande behöver vid lärandesituationerna erbjuda aktivitet för den lärande
och undvika abstraktioner så långt som möjligt. Här syns en koppling till Dewey och
pragmatismen.
Enligt Phillips och Soltis (2010, s. 91–95) är Vygotskij negativt inställd till att lärare
skall tänka eller uttrycka sig om ett barn som att denne skulle ha fastnat i ett visst
intellektuellt tillstånd eller vid en viss lärandesituation. Vygotskij menar att detta i
sådana fall kan bli en självuppfyllande profetia. Istället förespråkar han att läraren skall
göra sig en bild av hurudan ytterligare information barnet är i behov av innan det kan
tillägna sig kunskapen, och därefter presentera denna för barnet.
Den syn på lärande som presenteras i Grunderna för förskoleundervisningens läroplan
2014 (Utbildningsstyrelsen, 2014, s.16) bygger, i likhet med en sociokulturell syn på
lärande, på en föreställning om att barn gynnas när lärande sker tillsammans med
andra, i växelverkan mellan barn och vuxna och i grupp. De arbetssätt som används
inom förskolan skall fungera både som verktyg och föremål för lärande. Det lärande
som barnen kan tillägna sig i kommunikation med andra barn och vuxna skall lärare
13

Emilia Sundkvist

möjliggöra och måna om. I förskoleundervisningens läroplan kan man läsa att
tänkandet

och

lärandet

utvecklas

genom

kommunikation

samtidigt

som

kommunikationen skapar förutsättningar för ett framtida lärande. På samma sätt lyfter
Claesson (2007, s. 33) fram det sociala samspelets och kommunikationens betydelse
och hur den syns i pedagogisk verksamhet i form av exempelvis dialoger,
smågruppssamtal och kommunikation via dator. Strandberg, (2017, s. 18–46) menar
att kommunikationens och samspelets centrala plats i en sociokulturell kontext också
syns i den fysiska lärmiljön, där det behöver finnas rum för både samspel och
enskildhet.
Samspelets och relationernas betydelse för lärande och utveckling studeras idag också
inom ett nytt forskningsfält. Aspelin (2015) ses som en ledande forskare inom den
relationella pedagogiken, ett synsätt på lärande och utbildning som betonar betydelsen
av pedagogiska relationers betydelse för barns utveckling och lärande. Andra teman
som behandlas inom den relationella pedagogiken är pedagogiskt samspel, känslors
sociala funktion, omsorg, relationskompetens och mellanmänskliga möten.
Inom relationell pedagogik lyfts lärarens relationskompetens fram som en
framgångsfaktor. Enligt Aspelin (2015, s.1–8) innebär lärarens relationskompetens en
förmåga att knyta an till andra människor, utstråla förtroende, respekt, omsorg och
erkännande till barnet och relationskompetensen är avgörande för att verksamhetens
mål skall kunna uppfyllas på ett människovärdigt sätt. Att som lärare manifestera
relationskompetens på detta sätt innebär också en förmåga att bygga relationer som är
gynnsamma inom utbildning. Aspelin (2015, s. 5) lyfter fram forskning som visar på
ett samband mellan lärande i form av goda elevprestationer och lärare som kan
upprätthålla positiva, vänliga och respektfulla relationer till barnen.

14

Emilia Sundkvist

3 Nyare pedagogiska teorier och inriktningar

I föreliggande kapitel ges en överblick över pedagogiska inriktningar och teorier kring
lärande, som med utgångspunkt i de teorier som presenterades i föregående kapitel,
växte fram under 1900-talets slut. Inledningsvis presenteras fenomenografi som är den
teori som utvecklingspedagogik och variationsteori utgår ifrån. Därefter lyfts
utvecklingspedagogik fram samt de pedagogiska inriktningar som utgör grunden för
den. Slutligen presenteras variationsteori och lärstudie. Liksom i föregående kapitel
redogörs för didaktiska förhållningssätt samt kopplingarna från de olika teorierna och
inriktningarna

till

Grunderna

för

förskoleundervisningens

läroplan

2014

(Utbildningsstyrelsen, 2014).

3.1 Fenomenografi

Den fenomenografiska inriktningen arbetas fram under 1970-talet vid Göteborgs
universitet under ledning av Marton. Enligt Burman (2019, s. 290) söker
fenomenografin till en början svar på frågor som till exempel vilka samband det går
att hitta mellan hur människor tänker om studier och deras sätt att sedan bedriva sina
studier. Fenomenografin undersöker också vilka förändringar som sker i människors
tänkande när de tillägnar sig ny kunskap. Senare har de flesta fenomenografiska studier
försökt kartlägga vilka olika uppfattningar som finns av olika fenomen.
Inom fenomenografin är den andra ordningens perspektiv det centrala. Marton (1981,
s. 178) belyser hur omvärlden kan betraktas ur två perspektiv: första och andra
ordningens perspektiv. Utgående från första ordningens perspektiv sätts fokus på
världen och hur den är beskaffad. Utgående från den andra ordningens perspektiv är
människans uppfattningar, erfarenheter och föreställningar om världen det intressanta.
Marton lyfter också fram relevansen i att göra undersökningar utgående från den andra
ordningens perspektiv, genom att undersöka människors erfarenheter och
uppfattningar av fenomen. Han menar att den andra ordningens perspektiv och
människors uppfattningar dels i sig själva har ett egenvärde i pedagogiska
sammanhang. Dels menar han att frågor som ställs ur den andra ordningens perspektiv
15

Emilia Sundkvist

blir autonoma i förhållande till den första ordningens perspektiv. Enligt Marton finns
en fördel med att människor kan besvara frågor om exempelvis uppfattningar av barns
lärande utan att de behöver ha kunskap om barns lärande.
Begreppet uppfattning har således en central roll inom fenomenografin liksom
antagandet att olika uppfattningar av ett fenomen kan beskrivas som kvalitativt olika
(Kroksmark, 2011, s. 598). Inom ramen för fenomenografisk didaktik blir det centrala
i undervisningen alltså elevens uppfattning. Kroksmark (2011, s. 594–595) beskriver
hur barnet, när lärande sker, behöver förändra sin uppfattning om något, till förmån för
en kvalitativt annan uppfattning.

3.1.1 Utvecklingspedagogik

Som tidigare nämnts har utvecklingspedagogiken med sin tanke om det lekande
lärande barnet sin utgångspunkt i den fenomenografiska forskningen (Pramling
Samuelsson & Asplund Carlsson, 2014, s. 15). Pramling Samuelsson och Sheridan
(2006, s.109–110) beskriver utvecklingspedagogiken som den pedagogik som
fokuserar på och utgår ifrån barnets erfarenhetsvärld. Målet med pedagogiken skall
vara att läraren strävar efter att utveckla barnets erfarenhetsvärld genom att utgå från
barnets erfarenheter, såsom de förstås av barnet självt.

Ansatser som grund för utvecklingspedagogik
Olika teorier och inriktningar har satt fokus på olika fenomen inom pedagogiken.
Pramling Samuelsson och Asplund Carlsson (2014, s. 22–38) har valt att lyfta fram
några pedagogiska ansatser som utgör grunden för utvecklingspedagogiken. Nedan
redogör jag för dessa med fokus på vissa särskilda inslag i respektive ansats.
Sedan Fröbel, även kallad ”den moderna förskolans fader”, grundade sin första
Kindergarten (övers. barnträdgård) har fokus i pedagogiska verksamheter i daghem
och förskolor varierat. Enligt Burman (2019, s. 174–175) betonar Fröbel barnets lek
och egen verksamhet som meningsskapande i barnets lärande och utveckling,
utvecklingen som i hög grad kommer inifrån barnet självt. Fröbel anser att varje barn,
16

Emilia Sundkvist

likt en blomma, behöver kärlek och omsorg och att lärarens roll är att locka fram det
bästa ur barnet under relativt fria omständigheter. Små barn skall få vara barn och få
utvecklas på ett harmoniskt sätt och i detta sammanhang har leken en avgörande roll.
I Grunderna för förskoleundervisningens läroplan 2014 (Utbildningsstyrelsen, 2014,
s. 15–17, 23, 29) syns kopplingen till Fröbel och lekens betydelse för lärandet. Där
framkommer att leken ligger som grund för lärande inom förskolan och genomsyrar
all verksamhet. I förskoleundervisningens läroplan betonas ett flertal gånger att
lärandet skall ske genom lek och fantasi. Lekens möjligheter att anta olika former skall
utnyttjas i undervisningen. Både den handledda och spontana leken har en viktig plats
i förskoleundervisningen. I förskoleundervisningens läroplan framkommer det också,
i likhet med Fröbels tanke om att läraren skall locka fram det bästa ur barnet, att
uppmuntrande respons främjar barnets lärande. I läroplanen kan man läsa att
förskolepersonal varje dag skall ge uppmuntrande respons till barnen.
Montessori riktade sitt intresse mot barn i 3–6-års åldern (Burman, 2019 s. 215).
Pramling Samuelsson och Asplund Carlsson (2014, 26–28) beskriver hur Montessori
i likhet med Fröbel betonar barnets egen verksamhetsdrift i sin utveckling mot en
självständig individ. Pramling Samuelsson och Asplund Carlsson (s.27) menar att en
lärare inom Montessoripedagogiken bör vara observerande, avvaktande och
tillbakadragen eftersom barnets självständighet är så viktig.
Som grund för High/Scope-programmet ligger Piagets teori kring stadieutveckling,
enligt Pramling Samuelsson och Asplund Carlsson (2014, s. 29). High/Scopeprogrammet har det aktiva barnet som utgångspunkt. Inom ramen för sin mognad
konstruerar barnet sin kunskap, medan lärarens roll blir att kommunicera med och
handleda barnet i lärandet. Pramling Samuelsson och Asplund Carlsson (2014, s. 30–
31) visar på hur man inom High/Scope-programmet ser på smågruppsaktivitet som ett
fördelaktigt arrangemang vid lärandesituationer. Dessa smågruppsaktiviteter är
noggrant planerade och strukturerade men inom ramarna finns det samtidigt utrymme
för barnets egen aktivitet. Barnen skall själva välja hurudan uppgift de vill utföra,
genomföra uppgiften för att slutligen utvärdera uppgiften och den egna aktiviteten. I
Grunderna för förskoleundervisningens läroplan 2014 (Utbildningsstyrelsen, 2014,
s.25) framkommer det också att barn i förskoleverksamhet skall få ta del av
smågruppsverksamhet.
17

Emilia Sundkvist

Utvärderingen av förskoleundervisningens verksamhet behandlas också i Grunderna
för förskoleundervisningens läroplan 2014 (Utbildningsstyrelsen, 2014, s. 29).
Utvärderingen av verksamheten skall bland annat stödja barnets växande och lärande
och barnen skall ges förutsättningar för självvärdering. I självvärderingen uppmuntras
barnen att beskriva vad de tycker om i förskoleundervisningen, vad de enligt dem
själva lyckats med och vad de önskar lära sig i fortsättningen. Barnen skall också
uppmuntras att utvärdera hur gemensamma uppgifter lyckats.
Blank anses vara en av föregångarna till dialogpedagogiken som enligt Pramling
Samuelsson och Asplund Carlsson (2014, s.32) påverkat synen på kommunikation och
samspel mellan vuxna och barn i många förskolor idag. Målet med denna slags
pedagogik är enligt Pramling Samuelsson och Asplund Carlsson att skapa en
självständig motivation hos barnet att aktivt söka förståelse och mening i barnets
lärande. Lärarens roll blir att försöka möta barnets tankar, visa samarbetsvilja och ge
stöd för att bjuda in till dialog mellan barnet och den vuxne. Språket och dialogen utgör
kärnan i dialogpedagogiken, trots att barnets agerande och respons är det som avgör
hur läraren skall agera och reagera. Pramling Samuelsson och Asplund Carlsson
förklarar hur det viktiga inte är vad barnet lär sig utan att det sker en utveckling som
skall vara till nytta inför ett framtida lärande i mera generell bemärkelse.
Enligt Pramling Samuelsson och Asplund Carlsson (2014, s. 34–38) utgår man inom
Reggio Emilia från ett konstruktivistiskt tänkande. Reggio Emilias grundare
Malaguzzi blev känd över hela världen på grund av det sätt denne valde att
dokumentera barns idéer, observationer, minnen och känslor med hjälp av barnens
bilder. Den pedagogiska essensen inom Reggio Emilia består i att få barnen att uttrycka
sig på olika sätt medan läraren i sin tur försöker förstå, stödja och synliggöra barnets
tankar. Kragh-Müller (2012, s. 49–59) beskriver att läraren i förhållande till barnet har
en viktig roll trots att det är barnets egen aktivitet som är mest avgörande för
inlärningen. Inom Reggio Emilia anses sättet på vilket pedagogen följer barnens
lärande påverka barnens motivation. Man talar om ”tre pedagoger” inom Reggio
Emilia. Kragh-Müller förklarar att den första pedagogen är pedagogen, som för övrigt
skall lyssna mera än tala (Pramling Samuelsson och Asplund Carlsson, 2014, s. 35).
Den andra pedagogen är pedagogiken och den tredje pedagogen är rummen. Detta talar
tydligt för lärmiljöernas betydelse inom Reggio Emilia (Isbel, 2012, s. 81). Inom
Reggio Emilia läggs fokus på lärmiljön med en strävan efter att lokalernas utformning
18

Emilia Sundkvist

skall förse barnen med många och spännande sinnesintryck blir arkitektur, färgval och
ljussättning viktigt, luftiga inomhusmiljöer utsmyckade med växter och barnens alster
presenterade på varierande sätt (Kragh-Müller, 2012, s. 49–59; Pramling Samuelsson
och Asplund Carlsson, 2014, s. 35).
I Grunderna förskoleundervisningens läroplan 2014 (Utbildningsstyrelsen, 2014, s.
29) syns spår av Reggio Emilias syn på vikten av dokumentationen och synliggörandet
av lärande. Där framkommer att barnens lärande och välbefinnande gynnas genom
utvärdering av verksamheten och de olika verksamhetsdelarna. Till utvärderingen hör
observation, mångsidig dokumentation, evalueringsslutsatser och respons. Både
förskolepersonal, vårdnadshavare och barnen skall delta i och få ta del av den
utvärdering som äger rum. Förskoleläraren skall under året följa med barnets
utveckling och lärande inom olika kunskapsområden och som ett steg i barnets
lärandeprocess behöver barnet få ta del av utvärderingsmaterial av olika slag för att
förstå och se sitt eget lärande.
I Grunderna för förskoleundervisningens läroplan 2014 (Utbildningsstyrelsen, 2014,
s. 24) presenteras också synen på lärmiljöns betydelse för barns lärande och
utveckling. I likhet med synen på lärmiljö inom Reggio Emilia, framkommer det i
läroplanen att lärmiljön inom förskoleundervisningen skall vara estetiskt tilltalande
och möjliggöra för kreativitet och lek. I läroplanen görs också gällande att en
ändamålsenlig lärmiljö skall betraktas som stödjande av barnens aktivitet och sunda
självkänsla, stödjande i utvecklingen av sociala färdigheter och i förmågan att lära sig.

Centrala begrepp inom utvecklingspedagogiken
Erfarande är ett begrepp som inom utvecklingspedagogiken har betydelsen av att
uppfatta, urskilja, se eller förstå något (Pramling Samuelsson och Asplund Carlsson,
2014, s. 73–88). Om erfarandet, således uppfattandet och förståelsen av något, utgör
grunden i barns lärande, menar utvecklingspedagoger att man inte endast kan
presentera och visa på olika fenomen för barnen och hoppas på att barnen lär sig något.
Pramling Samuelsson och Asplund Carlsson menar att lärare medvetet behöver arbeta
med att barn skall erfara och lära sig förstå just det som förväntas av dem.
Inom utvecklingspedagogiken är uttryck som lärandets objekt och lärandets akt
19

Emilia Sundkvist

centrala. Pramling Samuelsson och Asplund Carlsson (2014, s. 16,22) menar att
lärandets objekt innebär det som lärs, det kunnande eller den förmåga som barnet skall
tillägna sig. Enligt dem handlar lärandets akt om hur barn gör eller går till väga för att
lära sig.
Inom utvecklingspedagogiken poängteras ofta vikten av variation när det handlar om
barns lärande. Variation i allmänna ordalag är inte något som är nytt inom förskolan.
Pramling Samuelsson och Asplund Carlsson (2014, s.91–99) menar att den variation
som varit en självklar del i förskoleundervisningen kan ha sin grund i en vilja att
utnyttja barnets alla sinnen och omväxling för att bibehålla barns intresse. Doverborg,
Pramling och Pramling Samuelsson (2013, s.25) lyfter fram hur förskoleundervisning
tidigare varit mycket temainriktad men när begreppet variation används inom
utvecklingspedagogiken ställer det krav på en variation av lärandeobjektet som är mera
riktad mot ett specifikt lärandemål. Enligt Pramling Samuelsson och Asplund Carlsson
(2014, s. 97) ger variationen barn förutsättningar för att erfara mångfald, ha beredskap
för att möta nya situationer och urskilja.
Att synliggöra lärande i utvecklingspedagogisk kontext handlar om en intention att ta
tillvara de osynliga antaganden om omvärlden som barn har, och göra dessa till föremål
för kommunikation och således synliga för barnet (Pramling Samuelsson & Asplund
Carlsson, 2014, s. 72). Enligt Pramling Samuelsson och Asplund Carlsson (2014,
s.102–111) kan barns lärande synliggöras genom att rikta deras uppmärksamhet och
tankar mot det egna lärandet genom metakognitiva dialoger. Redan Vygotskij lyfte
fram metakognitiva aspekter i kunskapsutvecklingen som ett slags mera medvetet
kontrollerat lärande (Pramling Samuelsson och Asplund Carlsson, 2014, s. 104). Med
metakognitiva dialoger menas dialoger där läraren har en avsikt att få barnet att
medvetet tänka, reflektera över sina tankar och slutligen kommunicera sina tankar
(Pramling Samuelsson och Asplund Carlsson, 2014, s.119).

Didaktik utgående från utvecklingspedagogik
Pramling (1994) överför de fenomenografiska teorierna till praktiken och kommer
fram till några grundläggande principer. Hon lyfter fram att lärare behöver ha kunskap
om och ta reda på barns tankar och idéer genom att få barnen att uttrycka sig i samtal,
20

Emilia Sundkvist

lek, drama och teckningar. Pramling menar att lärare skall dokumentera den
pedagogiska verksamheten för att kunna utvärdera den. Hon betonar också att barn lär
av varandra, att läraren skall exponera variationen i barns olika sätt att tänka och göra
det till undervisningsinnehåll.
Utvecklingspedagogikens kritik mot den barncentrerade pedagogik som tidigare varit
rådande och ännu idag kanske är rådande på många förskolor och daghem, är att den
bild som lärare haft av verkligheten varit för romantisk. Pramling Samuelsson och
Asplund Carlsson (2014, s. 61–62) visar på hur man inom en barncentrerad verksamhet
endast låter barnets individuella erfarenheter styra i lärande och lek och hur den vuxne
ständigt möter barnet i de tankar barnet ge uttryck för. De menar att lärare tidigare
ansett att alla barn lär sig det de behöver genom mycket fri lek och genom att själva få
välja vad de riktar sin uppmärksamhet mot. Inom utvecklingspedagogiken är det
lärarens uppdrag att utifrån barnens erfarenheter bestämma riktningen och innehållet i
den pedagogiska vardagen och med en medveten strävan arbeta mot speciella mål. De
menar alltså att läraren i större utsträckning behöver rikta barnets uppmärksamhet mot
lärandeobjekt som finns i läroplanen.
De mål som lärare inom förskoleundervisningen skall sträva efter enligt Grunderna för
förskoleundervisningens läroplan 2014 (Utbildningsstyrelsen, 2014, s.30-38)
presenteras under fem målhelheter. Dessa målhelheter är att barnen skall utveckla sin
förmåga att uttrycka sig genom musik, bildkonst, slöjd, verbalt och kroppsligt
(målhelhet: Mina många uttrycksformer), att barnets språkliga utveckling av de
inhemska språken skall stödjas (målhelhet: Språkets rika värld) och att barnets
förståelse av omvärlden skall stödjas ur ett historiskt och samhälleligt perspektiv samt
ur ett etiskt och livsåskådningsmässigt perspektiv (målhelhet: Jag och vår gemenskap).
Slutligen är målen med förskoleundervisningen också att barnet skall stödjas i
matematiska färdigheter, teknologi- och miljöfostran (målhelhet: Jag utforskar min
omgivning) samt lära sig att ta hand om sig själv ur ett motions-, kost-, konsument-,
hälso- och säkerhetsperspektiv (målhelhet: Jag växer och utvecklas).
Ytterligare ett mål för förskoleundervisningens verksamhet är att barnen skall utveckla
mångsidig kompetens. I Grunderna för förskoleundervisningens läroplan 2014
(Utbildningsstyrelsen, 2014, s. 16–19) görs gällande att barnen skall utveckla en
mångsidig kompetens för att främja ett livslångt lärande. Mångsidig kompetens
21

Emilia Sundkvist

innebär förmåga att använda sig av färdigheter och kunskaper på ett ändamålsenligt
sätt och behovet av mångsidig kompetens anses vara avgörande när den omgivande
världen förändras. De kompetensområden som barnen enligt förskoleundervisningens
läroplan skall utveckla är: Förmåga att tänka och lära sig – som utvecklas genom
kommunikation med hjälp av ramsor, musik och drama, lekar, spel, problemlösningsoch forskningsuppgifter, mångsidig motion samt perceptionsmotoriska övningar.
Kulturell och kommunikativ kompetens – som kännetecknas av förmågan att lyssna,
känna igen och förstå olika synsätt och som utvecklas genom att lära känna och umgås
med andra människor, genom fester, aktiviteter och lekar som förutsätter samarbete
och genom att barnen bemöts med respekt och vänlighet. Vardagskompetens – som
innebär att barnen lär sig att ta hand om sig själva, att värna om sin hälsa och trygghet
och att använda teknik i vardagen. Multilitteracitet – som avser förmågan att producera
och tolka olika slag av meddelanden och som utvecklas genom att barnen får
undersöka, använda och producera olika texter, genom att barnen tillsammans över på
att uttrycka sig och leva sig in i känslor och tankar och som väcks av olika
meddelanden väcker. Digital kompetens - som innebär att barnen skall få bekanta sig
med informations- och kommunikationsteknologiska verktyg, tjänster och spel.
Pramling Samuelsson och Sheridan (2006, s. 26–26) menar också att den pedagogiska
verksamheten skall bidra till individens fostran och utveckling till en demokratisk
medborgare, till samhällets fortbestånd och utveckling. De lyfter fram dagvårdens
samhällsuppdrag där daghemmet behöver presentera barnen för ett gemensamt
kulturarv bestående av samhällets värden, historia, traditioner och språk. Samuelsson
och Sheridan menar att utmaningen ligger i att inom verksamheten arbeta med
lärandemål som utgår från barns perspektiv, som både är motiverande för barnen och
som är samstämmigt med samhällets mål för lärande.
Det finns arbetssätt som i stor utsträckning är rådande för läraren inom
utvecklingspedagogiken. Pramling Samuelsson och Sheridan (2006, s.109) menar att
ett kännetecken för utvecklingspedagogiskt arbete inom förskola är att den
pedagogiska verksamheten har sin utgångspunkt i barnets erfarenhetsvärld samtidigt
som den är väl förberedd och noga planerad. När läraren med barnets tidigare
erfarenheter som utgångspunkt strävar mot ett visst lärandemål är förståelsen mellan
barn och lärare viktig. Förståelsen i sin tur uppnås genom samtal och diskussion, och

22

Emilia Sundkvist

förskolan behöver i sin verksamhet aktivt uppmuntra och arbeta för att få barnen att
diskutera och reflektera.
Enligt Pramling Samuelsson och Asplund Carlsson (2014, s.119) är kännetecken för
utvecklingspedagogiskt arbetssätt att läraren kommunicerar både med det enskilda
barnet och med barnen i grupp och försöker synliggöra vilka likheter och skillnader
som finns i barnens uppfattningar. Barns lärande i barngrupp behandlas också av
Mauritzson och Säljö (2001, s.229) och de lyfter fram hur barn kan skapa förståelse av
ett fenomen också när de deltar i på sina egna villkor, även om de sinte själva går med
och deltar barngruppens kommunikation eller problemlösning. Vidare lyfter Pramling
Samuelsson och Asplund Carlsson (s.89) fram hur olika lärsituationer där barnen får
exempelvis experimentera, leka och skapa möjliggör för samtal kring lärande. De
menar också att vardagen bjuder på tillfällen där läraren spontant kan fånga in ett ämne
och spinna vidare på detta för att möjliggöra för lärande. Läraren har också ett
reflekterande arbetssätt och en öppen reflekterande attityd till sitt agerande i olika
situationer.
Utvärdering och dokumentation är två centrala delar i utvecklingspedagogisk
verksamhet. Enligt Pramling Samuelsson och Sheridan (2006, s.126) innebär
dokumentation att den pedagogiska praktiken synliggörs för barn, föräldrar, lärare och
ledare. Genom detta synliggörande skapas en bild av hur verksamheten till viss del
fungerar, om det finns delar som kunde utvecklas och därtill skapas
diskussionsunderlag. Pramling Samuelsson och Sheridan nämner att dokumentation
kan vara allt från bilder och videoklipp till anteckningar och intervjuer, och att de görs
för att dokumentera både barnens och pedagogens arbeten.
Dokumentationen är en viktig del av utvärderingen inom förskoleundervisningen,
enligt Grunderna för förskoleundervisningens läroplan 2014 (Utbildningsstyrelsen,
2014, s. 29), men också som ett redskap vid uppföljningen av barns arbete, beteende
och lärande. Dokumentationen skall enligt läroplanen bestå av barnens alster och
erfarenheter och användas för att synliggöra barnens lärande för barnen.
I likhet med den utvecklingspedagogiska synen på barns lärande framkommer det i
Grunderna för förskoleundervisningens läroplan 2014 (Utbildningsstyrelsen, 2014, s.
19, 23) att barnens delaktighet i det egna lärandet är viktigt. Lärandet främjas när
23

Emilia Sundkvist

barnen är med och funderar över egna och för gruppen gemensamma mål och
förväntningar. Det är gynnsamt för barnens lärande när de ges möjlighet att i efterhand
utvärdera de val och slutresultatet av det arbete som gjorts. Lärandet blir meningsfullt
för barnen när verksamheten planeras, genomförs och utvärderas i samverkan med
dem. Den dokumentation som görs under arbetets gång skall lyftas fram och
tillsammans med barnen skall lärare inom förskoleundervisningen diskutera och
utvärdera hur det gemensamma eller enskilda arbetet har lyckats. Barnen skall
medvetandegöras om sina framsteg och det lärande som äger rum för att främja
barnens lärande och fortsatta utveckling.
Att som lärare arbeta med utgångspunkt i utvecklingspedagogiken innebär att sträva
efter att fostra barn till demokratiska samhällsmedborgare. Med denna strävan blir det
angeläget att barnen ges möjlighet till att delta och påverka. I Grunderna för
förskoleundervisningens läroplan 2014 (Utbildningsstyrelsen, 2014, s. 14–28) görs
gällande att barnen skall ha medbestämmanderätt och få delta i planeringen av
verksamheten, vid val av arbetssätt och vid utförandet av olika slags arbetsuppgifter
för att främja barnens delaktighet, initiativtagande och ansvarstagande. Vidare betonas
barns rätt att delta i och påverka utformandet att den fysiska lärmiljön.

3.1.2 Variationsteori

Variationsteorin har under 2000-talets början arbetats fram utgående från den
fenomenografiska forskningsansatsen. Enligt Kroksmark (2011, s.598) skall
variationsteorin betraktas som en teori om hur lärande går till. Teorin bygger på att
lärande består av tre komponenter: variation, urskiljning och simultanitet.
Kroksmark (2011, s. 598) förklarar att variation innebär att något sticker ut för oss i
förhållande till något annat. Vidare menar han att urskiljning innebär att vi erfar ett
fenomen på ett särskilt sätt, genom att urskilja och ibland ta för givet någon viss aspekt
av fenomenet. Vilken denna aspekt är kan skilja sig mellan olika individer. Genom att
något varierar och något är konstant kan barnet lära sig urskilja ett föremål från ett
annat eller ett fenomen från ett annat. Enligt Pramling Samuelsson och Asplund
Carlsson (2014, s. 97) behövs variation för att synliggöra urskiljning. Simultanitet
24

Emilia Sundkvist

utgör aspekter av ett lärandeobjekt och dessa aspekter kan också definieras som
fenomen eller kvalitativa olikheter (Kroksmark, 2011 s. 598). Pramling Samuelsson
och Asplund Carlsson (s.97) lyfter fram hur variation förser barn med en beredskap att
ställas inför nya situationer och en öppenhet för den mångfald som idag är en del av
vår verklighet. Under lärandetillfällen med utgångspunkt i variationsteorin skall
lärandeobjektet behandlas med hjälp av urskiljning och variation.

Lärstudier
Marton och Tsui (2004) har utvecklat Learning study, eller det som på svenska kallas
för lärstudier i ett försök att utveckla undervisning. Marton (2013, s.15) menar att
lärstudier är ett redskap för systematiskt planerande, genomförande och avgränsande
av lärandesituationer. Enligt Holmqvist Olander (2013, s. 26) är kännetecken för
lärstudier att fokus riktas mot innehållet, att det som grund finns en medveten teori om
lärande samt att lärarna har en strävan efter att utveckla varje lärandesituation i riktning
mot att få större förståelse för hur ett särskilt lärandeobjekt kan behandlas. I lärstudier
är det inte den ökade kunskapen som är det intressanta, även om det är naturligt att
barnen lär sig, utan fokus ligger på huruvida olika sätt att behandla ett innehåll leder
till skillnader i att utveckla lärandet. Därför blir det viktigt att ta reda på barnens
förförståelse och efterförståelse inför och efter varje planerad lärandestund, för att
kunna utvärdera tillvägagångssättet.
Pramling Samuelsson och Mårdsjö Olsson (2011, s. 72) jämför lärstudier med
utvecklingspedagogiken och menar att det finns en del likheter i tankesätt, men att
utvecklingspedagogikens arbete utgående från lärandeobjekt möjliggör för en större
bredd i innehåll och frihet för barn och lärare.

Centrala begrepp inom ramen för en lärstudie
Magnusson (2013, s.133) beskriver kritiska aspekter som de nödvändiga aspekter som
barnen behöver kunna urskilja för att förstå ett specifikt lärandeobjekt. Enligt
Holmqvist Olander (2013, s. 123–134) kan lärande för barnen ur ett
variationsteoretiskt perspektiv utvecklas och underlättas om man sätter oväsentliga
25

Emilia Sundkvist

aspekter av ett lärandeobjekt i bakgrunden och de kritiska aspekterna i förgrunden. Om
lärandetillfällena inte är planerade utifrån vilka de kritiska aspekterna är finns det en
risk för att barnen inte alls lär sig det läraren strävat efter att de ska lära sig.
Inom ramen för lärstudier görs för- och eftertest med syfte att dokumentera och
synliggöra barnens förståelse före och efter lärandesituationer. Magnusson (2013, s.
134) menar att dessa behövs för att lärare skall kunna utveckla lärandesituationerna.
Syftet med testerna är att lärare skall få kunskap om barns kunskap, förståelse och
lärande. Magnusson betonar att testerna inte görs i bedömningssyfte eller för att
rangordna barnens kunnande.

Praktiskt genomförande av en lärstudie
En typisk lärstudie tar enligt Holmqvist Olander (2013, s. 27) mellan fem och sju
veckor att genomföra och flera barngrupper och lärare kan delta i lärstudien. Enligt
Doverborg, Pramling och Pramling Samuelsson (2013, s. 34) behöver lärare inför
lärstudier börja med att fundera kring vad det är för ett lärandemål som barngrupperna
önskas få en ökad förståelse för. Marton (2013, s. 15) beskriver att lärandeobjektet
behöver avgränsas för att lärarna enklare skall kunna rikta barnens medvetenhet mot
det önskade. Om lärare vill hjälpa barn att nå förståelse av ett visst fenomen måste
denne först och främst börja med att höra barnen resonera kring fenomenet. Med hjälp
av exempelvis intervjuer eller observationer försöker lärarna förstå och dokumentera
hur barnen erfar ett visst fenomen, för att sedan slutligen definiera vad som skall vara
lärandeobjektet i lärstudien samt identifiera vilka de kritiska aspekterna är för att
barnen skall få ökad förståelse för lärandeobjektet.
När sedan lärandeobjektet är definierat skall lärarna enligt Holmqvist Olander (2013,
s. 29–30) ta fram för- och eftertest. Dessa test skall de använda före och efter
lärandesituationer. Därefter utarbetar lärarna ett upplägg på hur innehållet skall
behandlas och ett mönster på variation av lärandeobjektet under den första
lärandestunden. Holmqvist Olander klargör vidare hur lärarna efter genomförandet av
tester och lärandestund diskuterar och utvärderar lärandestunden och funderar på
huruvida det finns förbättringsmöjligheter. Det är fördelaktigt om alla lärandestunder
filmas eftersom det erbjuder möjlighet till att se alla tillfällen ett stort antal gånger för
26

Emilia Sundkvist

att gynna lärarnas lärande. Lärstudien avslutas med en utvärdering av alla
lärandestunder.

27

Emilia Sundkvist

4 Syfte och metod

I detta kapitel presenteras inledningsvis syftet med föreliggande studie och de
frågeställningar som ligger till grund för den. Vidare redogörs för den forskningsansats
som ligger till grund för analysen och redovisningen av data och den
datainsamlingsmetod som använts. Slutligen diskuteras studiens trovärdighet,
tillförlitlighet, generaliserbarhet och etiska frågeställningar.

4.1 Syfte, forskningsfrågor och ansats

Syftet med föreliggande studie är att undersöka hur lärare ser på barns lärande och
undervisning inom förskoleundervisningen samt att undersöka uppfattningar av
Grunderna för förskoleundervisningens läroplan 2014 (Utbildningsstyrelsen, 2014)
som lärare inom förskoleundervisningen har. Jag vill närma mig detta
forskningsområde med hjälp av följande forskningsfrågor: Med utgångspunkt i syftet
har följande forskningsfrågor formulerats:
Vilka uppfattningar av barns lärande och undervisning har lärare inom
förskoleundervisningen?
Vilka uppfattningar av förskoleundervisningen läroplan har lärare inom
förskoleundervisningen?
Detta är en kvalitativ studie med en fenomenografisk forskningsansats. Genom det
insamlade materialet är målet att besvara ovanstående forskningsfrågor. Informanterna
utgörs av elva lärare med kandidatexamen i småbarnspedagogik. Dessa lärare är
verksamma inom förskoleundervisningen i Svenskfinland. Informanterna arbetar inom
fyra olika kommuner, varav en kommun tillhör landskapet Nyland och de tre övriga
tillhör landskapet Österbotten.
Valet av kvalitativ metod kändes naturligt med tanke på det begränsade antalet
informanter samt min önskan om att få ta del av deras tankar kring ett avgränsat
fenomen, nämligen uppfattningar av barns lärande. Trost (2010, s. 31) menar att det är
studiens forskningsfrågor som påverkar vilken metod som är mest lämplig att använda
28

Emilia Sundkvist

sig av och att den kvalitativa metoden lämpar sig utmärkt när man strävar efter att nå
förståelse i människors varierande sätt att tänka. I likhet med Trost menar Patel &
Davidson (2019, s. 52) att en kvalitativ studie fokuserar på ”mjuka” data till vilken den
kvalitativa forskningsintervjun räknas. Forskare som anammar ett kvalitativt synsätt
strävar således efter att undersöka människors upplevelser av omvärlden.
Enligt Patel och Davidson (2019, s. 37) strävar den fenomenografiska
forskningsansatsen efter att studera hur människor uppfattar fenomen i sin omgivning.
De lyfter fram hur det inom fenomenografin är människors uppfattningar och
begreppet uppfattning som är centralt. Inom ramen för den fenomenografiska
forskningsansatsen anses människans uppfattningar också påverka dennes handlande
och resonerande. I det tidigare kapitlet beskrivs hur fenomenografin riktar in sig på
den andra ordningens perspektiv, de individuella och kvalitativt olika uppfattningarna
av ett fenomen. Målet med min studie är att kunna belysa variationen av lärares
kvalitativt olika uppfattningar av barns lärande.

4.3 Intervju som datainsamlingsmetod

För att få reda på lärares uppfattningar av barns lärande, undervisning och läroplan i
förskoleundervisningen valde jag att intervjua dem. Enligt Kvale och Brinkmann
(2014, s. 17–19) är en intervju ett samtal som har ett syfte och en struktur. De menar
att syftet med den kvalitativa forskningsintervjun är att forskaren skall nå förståelse av
världen ur informanternas synvinkel. Den mänskliga interaktionen mellan intervjuaren
och informanten är väsentlig för den kunskapsproduktion som äger rum i intervjun
(Kvale & Brinkmann, 2014, s-17-19). Vid intervjuerna ägde interaktionen rum mellan
mig och en lärare i taget eftersom alla informanter intervjuades enskilt.
Enligt Dahlgren och Johansson (2012, s. 126) utgår man i fenomenografiska intervjuer
från en intervjuguide som innehåller endast ett fåtal frågor och där intervjuaren med
hjälp av frågorna vägleds med utgångspunkt i ämnet som avses. Vid
intervjusituationerna utgår jag ifrån ett frågeformulär men frågorna anpassas efter
intervjusituationen och de svar informanten ger. I vissa fall lämnas frågor bort
eftersom de besvarats tidigare medan jag i andra fall behöver ställa följdfrågor för att
29

Emilia Sundkvist

nå klarhet i vad informanten menar. Patel och Davidson (2019, s. 104–105) lyfter fram
hur kvalitativa intervjuer ofta har en låg grad av strukturering. Kvale och Brinkmann
(2014, s. 19) förklarar att den halvstrukturerade forskningsintervjun har som mål att
erhålla beskrivningar och tolka innebörden av dem, vilket också är målet med de
intervjuer som gjorts inom ramen för denna studie. Patel och Davidson (2019, s.104–
105) menar att den halvstrukturerade intervjun kan bestå av frågor gällande vissa
teman samtidigt som informanten ges stor frihet att utforma svaren.
Största delen av mina intervjufrågor är öppna frågor och endast ett fåtal av dem är av
ledande karaktär. Kvale och Brinkmann (2014, s. 214) betonar att om ledande frågor
används obetänksamt kan validiteten i svaren äventyras. De menar dock att i den
kvalitativa forskningsintervjun kan ledande frågor öka reliabiliteten för att pröva
informanternas svar och verifiera intervjuarens tolkningar. Jag vill påstå att i de fall
jag använder mig av ledande frågor är målet att informanterna skall ges möjlighet att
bekräfta eller dementera tidigare utsagor.

4.4 Studiens genomförande och analys

I augusti 2018 ansöker jag om forskningslov från den första av de fyra kommuner som
deltar i undersökningen. När forskningslovet godkänns kontaktas lärare med
kandidatexamen i småbarnspedagogik inom förskoleundervisningen. Jag ringer
systematiskt runt till den personal inom förskoleundervisning som finns presenterade
på berörda kommunernas hemsidor med målet att göra två till tre intervjuer per
kommun. Bland en del av dem som kontaktas arbetar inga lärare inom
småbarnspedagogik med kandidatexamen, något som gör att jag avböjer att intervjua
dem. Samtliga lärare med kandidatexamen inom småbarnspedagogik som kontaktas är
dock villiga att ställa upp på intervju. När några lärare i den första kommunen har
intervjuats ansöker jag om forskningslov från nästa kommun och fortsätter på samma
sätt tills alla elva informanter från fyra kommuner i Svenskfinland har intervjuats.
Intervjuerna äger rum mellan augusti 2018 och januari 2019. Valet att ansöka om
forskningslov från en kommun i taget görs eftersom jag behöver kunna styra över min
arbetsbörda och intervjutakt. Eftersom jag inte ansökt om samtliga forskningslov i

30

Emilia Sundkvist

augusti 2018 har jag, när jag gör min sista intervju i januari 2019, ett färskt
forskningslov från kommunen i fråga.
Innan den första intervjun görs har jag gjort upp en intervjuguide som jag i samförstånd
med min handledare väljer att använda vid första intervjun. Efter att den första
intervjun är gjord väljer jag att ändra på en av frågorna eftersom det blir tydligt för mig
att en av frågorna är svårförståelig. Efter denna ändring används i stort sett samma
frågeformulär vid alla följande intervjuer (se Bilaga 1). Inför intervjuerna ges
informanterna möjlighet att bestämma tidpunkt och plats för intervjun samtidigt som
de informeras om syftet med studien. Informanterna informeras också på förhand om
att intervjun skall spelas in. I början på intervjun underrättas de om att det inspelade
materialet kommer att behandlas konfidentiellt och därefter påbörjas inspelningen och
intervjun.
Transkriberingen av intervjuerna är gjorda i fyra omgångar. När alla lärare ur en
kommun har intervjuats transkriberar jag allt material från den kommunen innan jag
fortsätter med nästa kommun. I de citat som förekommer i resultatredovisningen
ändras dialektala uttryck och platsangivelser för att säkerställa studiens
konfidentialitet.
Patel och Davidson (2019, s. 38) beskriver fyra steg (1–4) som den fenomenografiska
analysen kan delas upp i, och som jag valt att följa i analysen. Först bekantar sig
forskaren med det transkriberade materialet och skapar sig en helhetsöverblick över
det (1). Vid detta första steg läser jag igenom de utskrivna transkriberingarna ett flertal
gånger och noterar rikedomen av och utmaningen med mitt gedigna data. Sedan letar
forskaren efter likheter och skillnader i materialet (2). I mitt fall innebär detta att jag
försöker se mönster i informanternas svar och utsagor och dra paralleller till
forskningsfrågorna som besvaras eller berörs. Patel och Davidson menar att forskaren
därefter börjar kategorisera de uppfattningar som framkommit (3). Jag väljer att i detta
steg göra kategoriseringen mera konkret genom att klippa i mitt utskrivna material för
att fysiskt dela på och kunna placera varje utsaga skilt för sig. Därefter delar jag upp
mitt arbetsbord i sektioner som representerar olika kategorier, för att sedan placera
utsagor inom de kategorier som de tillhör. Efter detta moment börjar jag skriva in
kategorier och informanternas citat i mitt textdokument. Patel och Davidson visar på
att forskaren därefter börjar se det underliggande mönstret eller teman i
31

Emilia Sundkvist

kategorisystemet (4). Patel och Davidson menar att i detta skede skall kategorierna
vara väsensskilda och inte gå in i varandra. Denna slutgiltiga bearbetning av mitt
insamlade material kräver beslutsamhet och ju mera materialet bearbetas desto flera
nyanser bland uppfattningar framträder.
Alexandersson (1994, s. 127) beskriver hur det i fjärde och sista steget utkristalliseras
hur de enskilda uppfattningarna förhåller sig till varandra vilket bildar grunden för en
mera systematisk analys. Han visar också på att när inga nya tolkningar uppkommer
trots upprepad analys har forskaren nått en mättnadseffekt i analysarbetet. Mitt gedigna
material gör att det tar lång tid innan denna mättnadseffekt uppnåtts men slutligen
kommer jag till ett skede att jag kan läsa igenom mitt material utan att upptäcka nya
kategorier.

4.5 Tillförlitlighet, trovärdighet, generaliserbarhet och etiska
aspekter

Patel och Davidson (2019, s. 129) lyfter fram vikten av att en studie håller god validitet
och reliabilitet. Enligt Patel och Davidson har en studie god validitet om det i studien
undersöks det som är ämnat att undersökas Enligt Patel och Davidson står validitet och
reliabilitet i förhållande till varandra på följande sätt: hög reliabilitet i en studie
behöver inte innebära hög validitet, låg reliabilitet innebär också låg validitet och
fullständig validitet förutsätter fullständig reliabilitet.
Validitet eller trovärdighet handlar enligt Kvale och Brinkmann (2019, s. 297–298)
om hantverksskicklighet i processen av en studie och de understryker att valideringen
bör vara en del av hela forskningsprocessen, inte bara av slutprodukten. De menar att
validiteten beror på hur logisk kopplingen är mellan studiens teori och
forskningsfrågor. Inom ramen för denna studie beaktas validiteten när det gäller den
teori som presenteras i denna studie. Urvalet av teorier har gjorts på basis av
forskningsfrågorna och den teori som presenteras handlar om lärande, undervisning
och förskoleundervisningens läroplan. Enligt Kvale och Brinkmann behöver
validiteten också beaktas från utvecklandet av intervjufrågorna, genom intervjuerna
tills

intervjuerna

skrivits

ut.

När

kvalitativa
32

forskningsintervjuer

utgör

Emilia Sundkvist

datainsamlingsmetod anser Trost (2010, s. 133) att validitet också handlar om att sträva
efter att nå klarhet i vad informanten uppfattar eller menar med ett påstående eller
begrepp. Vid datainsamlingen för denna studie säkerställs en korrekt tolkning av
informanternas utsagor genom att följdfrågor vid behov ställs under intervjuerna.
Vidare anser Kvale och Brinkmann (2019, s.297–298) att validiteten bör beaktas i
analysen, i de frågor som forskaren väljer att ställa till sitt material och i tolkningen av
materialet. Analysen har gjorts utgående från forskningsfrågorna genom att i
materialet söka svar på dem. Slutligen skall rapporteringen av resultatet vara valid.
Enligt Trost (2010, s. 133) är validiteten en av de största utmaningarna för den
kvalitativa forskaren. Forskaren behöver påvisa att data och analys uppnår god
validitet genom att visa på hur insamlingen av materialet gjorts på ett seriöst och
relevant sätt med tanke på de aktuella frågeställningarna (Kvale & Brinkmann, 2019,
s. 297).
Patel och Davidson (2019, s. 129) menar att god reliabilitet innebär att studien
genomförts på ett tillförlitligt sätt, något som jag vill påstå att är fallet med denna
studie. Reliabilitet handlar också om huruvida en undersökning skulle kunna göras om
vid en annan tidpunkt och av andra forskare och fortfarande få samma resultat (Kvale
& Brinkmann, 2014, s. 295). I kvalitativa undersökningar anses dock inte
tillförlitligheten vara låg trots att informanternas svar skulle vara annorlunda vi ett
annat tillfälle. Enligt Patel och Davidson (1991, s. 103) behöver man sätta reliabiliteten
mot bakgrund av det specifika tillfället och informanternas dåvarande kunskaper. Patel
och Davidson (s.54) menar att forskare i kvalitativa studier kan komma till olika
resultat men att detta inte behöver ses som någon begränsning utan snarare som en
tillgång eftersom mångfalden av tolkningar anses vara berikande.
När frågan om en studies reliabilitet och validitet är besvarad skall forskaren enligt
Kvale och Brinkmann (2019, s. 310) besvara frågan om huruvida studiens resultat är
generaliserbar eller inte. Generaliserbarhet innebär att resultatet kan överföras till
andra kontexter, undersökningspersoner och situationer. Kvale och Brinkmann menar
att studier med intervjuer som datainsamlingsmetod ofta kritiseras för bristande
generaliserbarhet eftersom intervjupersonerna är så få. Patel och Davidson (2019, s.54)
lyfter också fram hur olika forskare i en kvalitativ studie kan komma till olika resultat
men menar att detta inte behöver ses som någon begränsning utan snarare som en
33

Emilia Sundkvist

tillgång eftersom mångfalden av tolkningar anses vara berikande. Kvale och
Brinkmann motsätter sig inte detta utan menar att om man föreställer sig att kunskaper
är socialt och historiskt kontextualiserade former av handling och förståelse är bristen
på generaliserbarhet inget problem.
En studie med intervju som datainsamlingsmetod är genomsyrad av etiska
överväganden (Kvale och Brinkmann, 2019, s.98). Bell (2016, s.59–61) menar att det
är forskarens ansvar att säkerställa att regler hålls och etiska överväganden görs. Enligt
Bell bör forskaren beakta vad som gäller med tanke på forskningstillstånd, samtycke,
konfidentialitet och anonymitet. Inför intervjuerna med mina informanter blev de
personligen tillfrågade om de ville delta, de gavs möjligheten att inhibera deltagandet
om de så önskade efter avslutat telefonsamtal. Under intervjun ombads de säga till om
de av någon anledning inte ville svara på någon fråga. Informerat samtycke innebär
enligt Kvale och Brinkmann (2019, s. 107) att informanterna deltar i studien på frivillig
basis, att de delges studiens syfte och informeras om konfidentialiteten och vem som
har tillgång till intervjun eller material som kan kopplas till informanterna. Om
anonymitet utlovas innebär det att informanten inte under några som helst
omständigheter skall kunna identifieras medan om konfidentialitet utlovas behöver
man identifiera vad detta skall innebära för den specifika studien i fråga (Bell, 2016,
s.64). I denna studie innebär konfidentialitet att informanterna som deltar i studien inte
kan identifieras av läsaren.

34

Emilia Sundkvist

5 Resultat

I det här kapitlet redovisas resultaten från min undersökning. I resultatredovisningen
besvaras forskningsfrågorna var för sig. Analysen av det insamlade materialet gällande
första forskningsfrågan har resulterat i två övergripande teman, ett flertal övergripande
kategorier och underkategorier. Analysen av det insamlade materialet gällande andra
forskningsfrågan har resulterat i några övergripande kategorier med tillhörande
underkategorier. Underkategorierna presenteras under de övergripande kategorierna i
horisontell ordning så att den underkategorin med flest utsagor presenteras först. Med
anledning av det stora materialet är inte alla citat presenterade och således har ett urval
gjorts.

5.1 Lärares uppfattningar av barns lärande och undervisning

Inledningsvis vill jag presentera vad lärarna som deltar i denna undersökning anser att
är förutsättningar för att barn skall kunna tillägna sig ny kunskap. Lärarna menar att
barnen behöver känna sig trygga, ha goda hemförhållanden och sunda relationer för
att kunna lära sig. De anser att barn behöver känna sig sedda och bekräftade för att
lära. Vidare anser lärare inom förskoleundervisningen att en förutsättning för att barn
skall tillägna sig ny kunskap är att de är intresserade och har en vilja att lära sig.
Slutligen menar de att barnen behöver ha uppnått mognad för lärande, att de behöver
ha utvecklat impulskontroll och förmåga att kunna rikta uppmärksamhet för att lärande
skall vara möjligt. Några av lärarna ansåg också att barn är mogna för lärande när de
uppnått en viss ålder och att barn är mest mottagliga för lärande när de är mellan fyra
och sju år.
I resultatet av min första forskningsfråga framkommer två övergripande teman, tema
A och tema B. Inom dessa två teman närmar sig lärare inom förskoleundervisningen
barns lärande från två olika synvinklar. Lärare inom förskoleundervisningens närmar
sig barns lärande genom att lyfta fram uppfattningar av barns lärande och att aktiva
barn lär sig tillsammans (tema A). Vidare närmar sig lärare barns lärande ur
undervisningens perspektiv, där betoningen ligger på att lärare utgår från barnen i
35

Emilia Sundkvist

undervisningen (tema B). Detta har föranlett att lärarnas uppfattningar av barns lärande
och undervisning presenteras under två övergripande teman.

5.1.1 Tema A. Aktiva barn lär sig tillsammans
Det första övergripande temat som utkristalliserats ur mitt material handlar om
informanternas uppfattningar av att aktiva barn lär sig tillsammans. Inom ramen för
detta tema framkommer tankar om att barn lär sig på olika sätt och i olika
sammanhang. Informanterna resonerar kring när barn lär sig och vad som gynnar barns
lärande. En aspekt som framkommer är att barn lär sig i samspel och social kontext.
Vidare lyfter informanterna fram att barns lär sig i smågrupper. De lyfter också fram
olika lärandeaktiviteter som de anser vara ändamålsenliga för barns lärande och
slutligen framkommer en uppfattning om att barns lärande och utveckling påverkas av
den fysiska miljön. Vid analysen av informanternas uppfattningar har följande
övergripande kategorier framkommit: A1. Barn lär sig i samspel och social kontext,
A2. Barn lär sig i smågrupper, A3. Barn lär sig genom olika lärandeaktiviteter och A4.
Barns lärande påverkas av den fysiska miljön.

36

Emilia Sundkvist

Tema A Aktiva barn lär sig tillsammans
A1. Barn lär sig i samspel och social kontext
A1a) Att barn lär sig av varandra
A1b) Att barn lär sig av att observera i social kontext
A1c) Att barn lär sig av vuxna
A1d) Att barn lär sig i nära relationer
A2. Barn lär sig i smågrupper
A2a) Att barns lärande gynnas i homogena smågrupper
A2b) Att barns lärande gynnas i heterogena smågrupper
A3. Barn lär sig genom olika lärandeaktiviteter
A3a) Att barn lär sig genom egen aktivitet
A3b) Att barn lär sig i lek och med leken som redskap vid lärande
A4. Barns lärande påverkas av den fysiska miljön
A4a) Att den fysiska miljön skall tillåta och uppmuntra till aktivitet och vila
A4b) Att den fysiska miljön skall bjuda in till lek och läsning

Tabell 1. Tema A Aktiva barn lär sig tillsammans

A1. Barn lär sig i samspel och social kontext

Informanterna menar att barn lär sig i social kontext och inom ramen för denna
övergripande kategori framkommer några underkategorier av uppfattningar.
Inledningsvis lyfter de fram att barn lär sig barn lär sig av andra barn. Vidare anses
barn lära sig i social kontext genom att observera sin omgivning. Det framkommer
också att barn lär sig av vuxna i deras omgivning och slutligen framkommer en
uppfattning om att barn lär sig främst i nära relationer.

A1a) Att barn lär sig av varandra
En underkategori av uppfattningar bland lärare inom förskoleundervisning är att barn
lär sig av varandra och informanterna ger exempel på hur barn lär sig av andra barn
37

Emilia Sundkvist

genom att lyssna till dem. Vidare framkommer det uppfattningar av att barn lär sig
med andra barn och i relation med andra barn.
”Barn lär sig av varandra.” (Pia)
”Jag tror ju att barn lär sig mycket av varandra.” (Nina)
”Jag tänker nog att barn lär sig /…/ med och av varandra. /…/ Så kanske
grundtanken för mig i alla fall är att de lär sig i relation till andra.” (Karin)
”Barnen lär sig nog av sina vänner här på förskolan. ” (Sofia)
”Om någon då har lärt sig om en grej inom ett område och någon annan har
lärt sig om något annat brukar vi försöka få barnen att berätta det för varandra
på samlingen.” (Lena)

A1b) Att barn lär sig av att observera i social kontext
Under intervjuerna framför informanterna en uppfattning av att barn lär sig genom att
observera sin omgivning. Informanterna lyfter fram att barn lär sig genom att ta del av
experiment eller genom att göra studiebesök. De lyfter fram hur ett studiebesök kan
underlätta för barn vid inlärningen men också sedan när de skall komma ihåg det de
lärt sig.
”Vi har haft lite naturexperiment ibland också. En i personalen tog här på
vårvintern hemifrån några kvistar från olika slags träd. Så satte vi dem i vatten
och på olika ställen, både i ljus och mörker, och sedan såg vi hur länge det tog
innan de började få blad.” (Anna)
”De lär sig av alla skulle jag säga. Barn lär sig av varandra, av andra vuxna,
från Tv:n och BUU-klubben. Jag skulle nästan säga av vem som helst.” (Pia)
”Om vi ska lära oss om något kan jag tycka att det är en fördel om det blir så
konkret som möjligt, att de kan se eller uppleva det själva på något sätt. /…/Vi
började att fundera med barnen kring förr i tiden och då blev det så att vi gjorde
några museibesök. På ett ställe hade vi en guide och fick göra sådant som barn
gjorde för hundra år sedan. Jag tycker om att börja med att man gör någon
upplevelse tillsammans, vad det nu råkar finnas som passar.” (Pia)

38

Emilia Sundkvist

A1b) Att barn lär sig av vuxna
En annan underkategori av uppfattningar innefattar att barn lär sig av vuxna.
Lärare inom förskoleundervisningen anser att barn använder vuxna som
modeller och härmar dem. När lärarna lyfter fram att barn lär sig av vuxna
nämner de pedagoger, släktingar och okända vuxna som exempel. En
uppfattning

handlar

också

om

att

ju

flera

yrkesgrupper

inom

förskoleundervisningen som barnen kommer i kontakt med desto mera gynnas
barnens lärande.
”På det sättet tycker jag att allt börjar från oss vuxna. Barn gör som vi gör. Att
om någon av oss vuxna här inte följer reglerna gör ju barnen det inte heller.
/…/Alla vuxna i vårt hus kan nog vara gynnsamma för lärandet. /… /mor- och
farföräldrar, /…/ specialbarnträdgårdsläraren är viktig och rådgivningen
också.” (Maja)
”Barn lär sig speciellt av vuxna som de umgås med och som de ser
runtomkring, egentligen alla. Vuxna, föräldrar, kusiner, farbröder, morbröder.
Alla är ju olika modeller. Föräldrar är ju alltid föräldrar men det finns andra
betydelsefulla relationer också. Redan att de ser en vuxen på gatan.” (Ida)
”Jag tänker att ju flera som jobbar med barnen desto bättre lär de sig. Jag,
barnskötaren, lärare från skolan. Det skall inte vara någon skillnad på oss.”
(Sara)

A1c) Att barn lär sig i nära relationer
En uppfattning som framkommer i en intervju är att barn främst lär sig i nära relationer.
En informant lyfter fram att de människor som står närmast barnet har störst möjlighet
att påverka barnet.
”Främst de som är närmast barnen, de har nog störst inverkan på det sättet.
Nog lär de ju sig mest av nära och kära” (Ida)

39

Emilia Sundkvist

A2. Barn lär sig i smågrupper
Vid analysen av materialet framkommer en övergripande kategori inom vilken
informanterna lyfter fram uppfattningar av hur barns lärande gynnas av
smågruppsaktiviteter. Smågruppsaktiviteter äger rum när

den ursprungliga

barngruppen delas in i mindre grupper. Informanterna beskriver i intervjumaterialet
hur de brukar gå tillväga vid gruppindelning, något som vittnar om två olika
uppfattningar av barns lärande i grupp. Dels anses homogena grupper gynna barns
lärande och dels anses heterogena grupper gynna barns lärande.

A2a) Att barns lärande gynnas i homogena smågrupper
Enligt informanternas utsagor är en vanligt förekommande gruppindelning när barn på
liknande färdighetsnivå placeras i samma grupp. Detta beskrivs som att ”de svaga”
barnen bildar en grupp medan ”de starkare” bildar en grupp eller som att de som hunnit
längre alternativt kortare bildar en grupp. En del av lärarna motiverar denna typ av
gruppindelning genom att förklara hur indelningen möjliggör att alla barn i samma
grupp kan få likadana uppgifter, med tanke på att barnen då befinner sig på liknande
kunskapsnivå. Dock framkommer det att smågruppsindelningen kan variera mellan
olika tillfällen beroende på vad som anses vara en relevant gruppindelning för
lärandestunden ifråga.
”Forskningen stöder inte det här men ibland kan vi faktiskt ha jämna grupper.
Att de som redan kan det här kan jobba med något annat utmanande.” (Karin)
”Vi har två grupper och i den ena har vi de /…/ lite starkare barnen och i andra
gruppen har vi de lite svagare som behöver mera tid, kanske lite enklare
uppgifter emellanåt, kanske de inte behöver hinna med lika stor mängd
uppgifter.” (Sara)
”Ibland så kan jag också ha delat in dem i två grupper så att det är en grupp
som är längre hunna som jobbar med en sak och en annan grupp som jobbar
med annat. Lilla mattegruppen är en sådan som vi har en till två gånger i
veckan, med de här barnen som behöver träna siffror och lite sådant extra.”
(Nina)

40

Emilia Sundkvist

”Ibland har vi de som är på samma nivå i en grupp, beroende på vad som passar
bäst.” (Ida)
”Vi är oftast två vuxna med per grupp så då gör vi så att vi delar upp så de
svaga kan riktigt fara i ett eget utrymme och jobba på sitt sätt med anpassade
uppgifter.” (Julia)

A2b) Att barns lärande gynnas i heterogena smågrupper
Några av lärarna anser att blandade grupper av barn med olika styrkor och svagheter
med fördel kan tillämpas. En lärare beskriver hur barnen vid sådan gruppindelning kan
hjälpa och lära av varandra medan en lärare lyfter fram att de, om inget annat krävs,
alltid strävar efter att ha heterogena smågrupper.
”I ett sådant här projekt brukar jag nog mera tänka att de kan lära av varandra.
Att du som kan skriva kan skriva det jag säger att du skall skriva. På det sättet
kan man få den som inte kan läsa eller skriva att lära sig lite mera.” (Karin)
”Ibland har vi jätteblandade grupper /…/ om det inte är någon skillnad försöker
vi blanda dem så mycket som möjligt.” (Ida)

A3. Barn lär sig genom olika lärandeaktiviteter
En övergripande kategori av uppfattningar som framkommer i undersökningen är att
barns lärande äger rum under olika lärandeaktiviteter och att särskilda
lärandeaktiviteter kan vara speciellt gynnsamma för barns lärande. De underkategorier
av uppfattningar som ryms inom denna övergripande kategori är: Att barn lär sig
genom egen aktivitet och Att barn lär sig genom lek och i lek

A3a) Att barn lär sig genom egen aktivitet
Under intervjuerna framför informanterna en uppfattning av att barn lär sig genom att
själva vara aktiva och praktiskt delta i lärandestunder på olika sätt. Informanterna
lyfter fram hur barn lär sig genom skapande verksamhet och att skapande kan befästa
det som tidigare behandlats i den pedagogiska verksamheten. Vidare menar
41

Emilia Sundkvist

informanterna att barn lär sig när de själva får utföra experiment, genom att hålla
presentationer för andra barn och genom att göra övningsuppgifter. En informant lyfter
fram hur barnen när de utför övningsuppgifter lär sig inför skollivet genom att sitta
runt bordet och träna bokstäver.
Jag tänker att de lär sig kanske mest när de själva är aktiva. För då förstår de
saker på sitt eget sätt och kan resonera kring saker.” (Lena)
”De lär ju sig hela tiden, men självklart när de får vara med själva, göra själva
och pröva på." (Ida)
”Vi ritade runt barnen så de blev i verklig storlek, så ritade vi in lungor och
hjärtan. Och de som kunde fick skriva in lite kroppsdelar. /…/ Skelett gjorde
vi också. Det tog vi som ett pyssel. Jag hade printat ut och så fick de klippa ut
och så limmade de ihop de olika delarna. Det blev häftigt och de fick en bild
av hur skelettet ser ut.” (Julia)
”Vissa gånger behöver de öva på något speciellt. Vi har sådana här
småuppgifter och nu tycker jag att det är bra om de tränar penngreppet, hur
man håller i en blyertspenna, och då brukar vi alltid ha att de skriver namn och
datum.” (Maja)

A3b) Att barn lär sig i lek och med leken som redskap vid lärande
Lärare inom förskoleundervisningen lyfter fram att barn lär sig i lek och med leken
som redskap vid lärande. Informanterna menar barn lär sig samspel, konfliktlösning,
regler, normer, språk, att fantisera, att koncentrera sig och att rikta uppmärksamhet i
leken. En informant betonar hur leken kan användas som ett redskap i lärandet och att
barn således lär sig genom lek.
”I leken tränar de på att får jag bestämma eller inte, får vi turas om och komma
till en lösning. Nu vill jag vara pappa idag, du fick vara igår /…/ Vi tycker att
det är viktigt att de får leka det här sista året” (Julia)
”Jag tänker att barn lär sig mest när de får prova på. Om det är då via lek eller
rörelse men att de får prova på.” (Sara)
”I leken kommer det in besvikelse, normer, regler, uppmärksamhet, fantasi,
koncentration, sinnesträning, begreppsbildning, språk, allt!” (Maja)

42

Emilia Sundkvist

”Att ha leken som redskap i lärandet ser jag bara som positivt för det fungerar
alltid bäst. Genom leken lär de sig” (Ida)

A4. Barns lärande påverkas av den fysiska miljön
I undersökningen framkommer det en övergripande kategori med uppfattningar som
bygger på att den fysiska miljön påverkar barns lärande. Denna övergripande kategori
delas in i två underkategorier där den första beskriver lärares uppfattningar av att den
fysiska miljön skall uppmuntra och bjuda in till aktivitet och vila medan den andra
visar på att den fysiska miljön skall uppmuntra till rörelse, lek och kreativitet.

A4a) Att den fysiska miljön skall tillåta och uppmuntra till aktivitet och vila
Bland lärare inom förskoleundervisningen finns en uppfattning av att barns lärande
gynnas av att den fysiska miljön uppmuntrar till aktivitet av olika slag. De pekar på
vikten av att den fysiska miljön är tillåtande och uppmuntrar till rörelse men betonar
också att den fysiska miljön behöver möjliggöra för arbetsro och vila
”Miljön ska nog bjuda in och locka till rörelse, tycker jag.” (Sofia)
”Vissa barn behöver ju verkligen få springa och vissa barn har ett större behov
av lugn och ro. Då behöver det finnas möjlighet till allt det” (Karin)
”Vi har många fysiska pojkar i gruppen och då är det tacksamt med stora
utrymmen. De har behövt ett fysiskt utrymme att få sprida på sig, springa och
sparka fotboll." (Julia)
”Det kan vara svårt att hitta passande uppgifter när det finns barn som har svårt
att sitta stilla. Då borde man nog ge dem möjlighet att verkligen springa av sig
mellan varven” (Anna)
”Om den fysiska miljön uppmuntrar till rörelse så kommer de ju att röra på
sig.” (Ida)
”Eftersom vi har en fysisk grupp har vi varit mycket i skogskanten och plockat
stenar och sådant. Vi har varit i skogen och de har fått göra det de behövt. De
har grävt gropar och plockat stenar och flisat allt som går att flisa.” (Julia)

43

Emilia Sundkvist

A4b) Att den fysiska miljön skall bjuda in till lek och läsning
En uppfattning bland informanterna är att den fysiska miljön skall bjuda in till lek och
läsning genom att material och böcker skall finnas synligt och tillgängligt.
” Miljön skall vara uppmuntrande, att den bjuder in till lek så att säga.” (Ida)
”Material skall finnas tillgängligt. På samma sätt har vi framme mycket
litteratur. De har möjlighet att ta det de behöver. /…/ Det skall finnas framme
och vara tilltalande, locka till användning. ” (Sara)

5.1.2 Tema B. Lärare utgår från barnen i undervisningen

Det andra övergripande temat av informanternas uppfattningar av barns lärande och
undervisning handlar om lärares uppfattningar av den undervisning som äger rum
inom ramen för förskoleundervisningen. Inom detta övergripande tema framkommer
uppfattningar av att lärare utgår från barnen i undervisningen, att lärare kan och bör
stödja barn i lärandet. Inom ramen för detta övergripande tema lyfter informanterna
fram hur lärare kan gå tillväga för att fungera som stöd i lärandet. Informanternas
uppfattningar gällande detta delas in i följande övergripande kategorier: Läraren gör
barnen delaktiga i lärandet och verksamheten, Lärare utgår från barnens och
barngruppens egenskaper, Lärare motiverar och vägleder barnen och Läraren tar
ansvar för barns lärande och pedagogisk verksamhet.

44

Emilia Sundkvist

Tema B Lärare utgår från barnen i undervisningen
B1. Läraren gör barnen delaktiga i lärandet och verksamheten
B1a) Att ta fasta på barnens utvärdering av verksamheten
B1b) Att ta fasta på barnens önskemål i lärandesituationer
B1c) Att hålla sig i bakgrunden medan barnen får leda
B1d) Att möjliggöra för barnen att delta i utformandet av den fysiska lärmiljön
B2. Läraren utgår ifrån barnens och barngruppens egenskaper
B2a) Att ta fasta på, väcka och bibehålla barnens intresse
B2b) Att utgå från barnens kunskapsnivå
B2c) Att anpassa verksamheten efter gruppens utmaningar
B3. Läraren motiverar och vägleder barnen
B3a) Att stöda barnet
B3b) Att ge input för att gynna lärande
B3c) Att ge uppmuntran och beröm
B3d) Att vara närvarande och fungera som handledare
B3e) Att möjliggöra och ge verktyg för lärande
B4. Läraren tar ansvar för barns lärande och pedagogisk verksamhet
B4a) Att ansvara för planering, genomförande och utvärdering av lärandestunder
B4b) Att ansvara för att läroplanen följs
B4c) Att besluta om vad barnen behöver ta del av och lära sig
Tabell 2. Tema B Lärare utgår från barnen i undervisningen

B1. Läraren gör barnen delaktiga i lärandet och verksamheten
Informanternas utsagor om hur barn kan göras delaktiga i det egna lärandet och i den
pedagogiska verksamheten bildar en övergripande kategori av uppfattningar.
Informanterna lyfter fram på vilka olika sätt lärare kan bidra till barns delaktighet.
Följande uppfattningar av hur det kan gå till utgör underkategorier: Att lärare tar fasta
på barns utvärdering av verksamheten, Att lärare tar fasta på barnens önskemål i
lärandesituationer, Att lärare ibland håller sig i bakgrunden medan barnen får leda samt
Att lärare möjliggör för barnen att dela i utformandet av den fysiska lärmiljön.
45

Emilia Sundkvist

B1a) Att ta fasta på barnens utvärdering av verksamheten
Informanterna beskriver hur de arbetar med att göra barnen delaktiga i utvärderingen
av verksamheten genom att fråga och diskutera med barnen om det de gjort. Lärarna
lyfter fram hur det är eftersträvansvärt att ta fasta på barnens spontana utvärdering när
de ger uttryck för att något är roligt eller tråkigt. Genom att använda barns utvärdering
strävar lärarna efter att förbättra verksamheten.
”Vid samlingen brukar vi nog fundera efter något projekt på hur de upplever
att det har gått och om de har lärt sig något.” (Anna)
”Jag brukar ta det som en utvärdering i sig när barnen oreflekterat visar att det
är något som de tycker om att göra eller som de inte tycker om att göra. Då
brukar jag försöka registrera det.” (Ida)
”Men det är ju klart att barnen är ju väldigt spontana, de säger ju genast att det
här är roligt och det här var tråkigt, det här kan vi göra nästa vecka också.
Därifrån får man ju feedback hela tiden.” (Pia)
”Man märker ju ganska snabbt på barnen om de inte tycker att något är roligt.
De säger det ganska snabbt. Så då får man stanna upp och försöka göra det
bättre.” (Sofia)

B1b) Att ta fasta på barnens önskemål i lärandesituationer
Inom denna underkategori om hur lärare skall ta fasta på barns förslag och åsikter
framkommer det att barnen skall få påverka det egna lärandet och vara delaktiga i
planeringen av den pedagogiska verksamheten. Lärare behöver också ge barnen
utrymme att komma med förslag och idéer på hur de skall leta reda på information.
”Barn lär sig /…/ när de får vara aktiva och delaktiga. /…/Vi har poängterat att
barnen skall få vara delaktiga och påverka sitt eget lärande, komma med idéer
och själva fundera på vad de behöver lära sig." (Karin)
"Att de får vara aktiva och delaktiga och får vara med och faktiskt påverka.”
(Ida)
”På samlingen har vi någon gång gjort så att vi frågat barnen vad de skulle vilja
lära sig mera om. Så har de gett förslag på det. Så har vi försökt enas om några

46

Emilia Sundkvist

alternativ som vi då har forskat kring. Sedan har vi funderat tillsamman med
barnen hur vi skall ta reda på något om det här och sådant." (Maria)
”Ibland frågar vi av barnen, hur skall vi ta reda på det här eller hur kan vi öva
oss på det här.” (Anna)

B1c) Att hålla sig i bakgrunden medan barnen får leda
Informanterna lyfter fram att lärare behöver ge barn utrymme att ibland styra och leda.
Informanterna lyfter fram hur detta öppnar upp för intressanta och lärorika
lärandestunder och hur det möjliggör för barn att gå in i en ledarroll. En av
informanterna menar att de situationer då läraren inte har den kunskap som krävs för
att leda och instruera är goda tillfällen att låta barnen styra och utforska, medan läraren
finns i bakgrunden.
”’Min roll är nog att stötta och finnas med. /…/ Man är lite den där
medutforskaren. /…/ Ibland behöver man ta ett steg tillbaka och se vart de far.”
(Karin)
”När jag ibland tar några steg tillbaka och mera ser vart barnen styr kan de bli
så intressanta och lärorika stunder för barnen. Man kan se hur vissa av dem
blommar upp och riktigt tar på sig någon slags ledarroll” (Maria)
”Speciellt nu med den nya tekniken /…/ så är jag kanske bara den som tar fram
Ipaden och frågar vad de tycker att de skulle vilja lära. Vi kan ha några
matematikspel och lite bokstäver, lite programmering och allt möjligt. Då kan
jag tänka mig att jag kanske bara är en sådan som visar var det finns och vad
man kan göra och sen bara gör de för att de är så mycket duktigare. Jag kanske
är en mednyfiken och kanske vi kan fundera tillsammans.” (Pia)

B1d) Att möjliggöra för barnen att delta i utformandet av den fysiska lärmiljön
En informant lyfter fram hur barnen inom förskoleundervisningen har fått delta i
utformandet av den fysiska lärmiljön för att öka motivationen vid lek och lärande.
”De har också fått vara med och påverka hur utrymmen skall möbleras för att
de skall vara motiverade att leka och lära där. I vårt rum har vi haft en liten

47

Emilia Sundkvist

hörna och barnen har fått ge förslag på vad som de vill att skall finnas i hörnan.
De kom med ganska mycket förslag och vi försökte kategorisera. Vi hinner ju
inte med så mycket på ett år men vi har hittills fått ha en konstruktionshörna,
hem-lek och myshörna med böcker och lite QR-koder.” (Karin)

B2. Läraren utgår ifrån barnens och barngruppens egenskaper
Vid analysen av materialet framkommer en övergripande kategori av uppfattningar
som bygger på att lärare skall utgå från barngruppen i både planering och arbete för att
främja barns lärande. Denna övergripande kategori delas in i underkategorier som
handlar om att lärare beaktar barngruppens intresse och kunskapsnivå samt att lärare
anpassar verksamheten efter barngruppens utmaningar och behov.

B2a) Att ta fasta på, väcka och bibehålla barnens intresse
En uppfattning som framkommer under intervjuerna är att lärare inom
förskoleundervisningen skall ha barns intresse som utgångspunkt vid planering och
genomförande av lärandestunder och den pedagogiska verksamheten. En annan
uppfattning som lyfts fram är att lärare skall försöka väcka och bibehålla barns intresse
inför och under lärandestunder. Informanterna tänker att barn lär sig mest när de är
intresserade och när barnen visar intresse vid lärandestunder anser lärare att de har
lyckats i sitt arbete.
”Man behöver som pedagog hitta det som intresserar.” (Nina)
"Då behöver man ju ta fasta på deras intressen, för då fastnar det mycket lättare.
Barn är väldigt svåra att tvångsmata med kunskap." (Sara)
”Egentligen är det ju utifrån barnen som vi bygger upp t.ex. planeringen. /…/
Så det är nog utifrån barnens intresse som vi försöker styra verksamheten. /…/
Då man tar till vara på intresset tar de ju till sig mest.” (Ida)
Men sedan tog vi reda på vad barnen skulle vilja lära sig mera om. Så temat
blev ju sedan utgående från barnen men grunden var ju Finland 100 år.” (Karin)

48

Emilia Sundkvist

”Ifjol var de väldigt intresserade av hajar så då besökte vi ett akvarium. Då fick
vi veta om hajar och så blev det hajar för hela slanten. Oftast tycker jag att det
blir roligast om det handlar om barnens intresse” (Pia)
”Jag skall få dem inspirerade och intresserade” (Nina)
”Utgångspunkten är ju självklart barnens intresse, något som de är intresserade
av att lära sig om. Något som är aktuellt just då, inget som varit aktuellt för
flera veckor sedan. /…/ Det känns bra när man kan hålla barnens intresse och
man märker att de tänker på det ännu efter lärandestunden. Kanske att de inte
behöver lära sig något specifikt om något ämne utan att man har tagit sig
igenom det och bibehållit allas intressen.” (Ida)
”Till exempel när vi hade om husdjur så började det ifrån att flera av barnen
hade fått eller hade sedan tidigare husdjur hemma. De pratade om det lite nu
som då och då tänkte vi att det kunde vara ett bra ämne att lära oss mera om.”
(Anna)
”Att man får väckt intresset och lusten, och så att det inte är så att ”det här
måste vi göra”. Då är det lyckat.” (Karin)

B2b) Att utgå från barnens kunskapsnivå
Informanterna anser att barns lärande gynnas när lärare utgår från den kunskapsnivå
barnen befinner sig på. En informant menar att det är barnens kunskapsnivå som
påverkar hurudant lärande som skall ske under läsåret medan en annan informant lyfter
fram det icke-relevanta i att inom förskoleundervisningen behandla kunskapsområden
som barnen redan behärskar. Genom att kontrollera barns förkunskaper om ett visst
ämne kan lärare utforma lärandestunder med förkunskaperna som grund i planeringen.
”Det är ju lite olika från grupp till grupp, var de ligger kunskapsmässigt. Det
påverkar ju nog sedan vad man vill träna på under läsåret och hurudant lärande
man vill få in.” (Maria)
”Utgångspunkten skulle ju behöva vara, men kanske inte alltid är, barnens
intressen och kunskaper sedan tidigare. Det är ingen vits att vi har om siffrorna
1–5 om alla kan det, så nog måste man lite höra sig för.” (Karin)

49

Emilia Sundkvist

”Ibland om vi tänker att vi ska t.ex. ha ett tema om rymden och testar deras
förkunskaper, och så kommer vi fram till att de inte ens vet att jorden är rund.
Då får man ju kanske tänka om och ta ett steg tillbaka innan vi beger oss ut i
rymden.” (Sofia)

B2c) Att anpassa verksamheten efter gruppens utmaningar
Genom att anpassa verksamheten efter de utmaningar och behov som finns i
barngruppen gagnas barns lärande – det är en uppfattning som informanterna
förmedlar. De anser att när det i barngruppen finns barn som har stort behov av fysisk
aktivitet behöver lärare anpassa lärandestunderna efter det och när den fria leken i en
barngrupp blir konfliktfylld behöver den pedagogiska vardagen också bestå av andra
moment.
”För det första måste man se på gruppen, vad har man för behov i år? Hurudan
grupp har vi i år? Vi konstaterade att de är inga lyssnare, de är jättedåliga
lyssnare. Så det försöker man ju ta i beaktande då. Man kanske inte har så
mycket uppgifter där de behöver lyssna. Och att de ganska fort får börja på
med uppgiften. Man ska både sitta och stå och ha olika moment för att få den
här gruppen att lära sig.” (Julia)
”Fria leken kan vara ett ställe där samarbetet inte löper på så bra. Då kan vi
inte bara ha fri lek, tycker jag. ” (Karin)

B3. Läraren motiverar och vägleder barnen
Informanterna lyfter fram några uppfattningar som tangerar lärarens roll som
motivator och vägledare i barns lärande. I undersökningen finns utsagor om att lärare
skall ge input i leken, alla lärare skall stödja barn som behöver stöd, att lärare skall ge
uppmuntran och beröm, att lärare skall vara närvarande och fungera som handledare
samt att lärare är de som möjliggör och ger verktyg för lärande.

50

Emilia Sundkvist

B3a) Att ge input för att gynna lärande
Informanterna ger uttryck för att barn ofta väljer att leka samma lekar och umgås med
samma vänner när de själva får bestämma. En del av informanterna anser att detta är
något som behöver arbetas med och att det är lärares roll att övervaka och ge input för
att detta inte skall ske. Enligt informanternas utsagor finns det en risk att lärande uteblir
eller inte optimeras om de inte uppmuntrar till nytänkande och utmanar barns
förstahandsval av lekar och socialt umgänge.
”De väljer liksom ofta samma lekar hela tiden, och samma kompisar. Det är ju
viktigt att vi följer med lite” (Maja)
”De leker ju det de kan. Så det skulle ju inte komma någon ny input då de
kanske skulle sitta med sina bilar från morgon till kväll, från augusti till maj.
Så skulle de knappast lära sig något. Kanske nog matematik men inga
bokstäver eller sådant.” (Pia)
”Jag tycker att man behöver vara handledare bland barnen i den fria leken och
göra input så barnen lär sig” (Lena)

B3b) Att stöda barnet
Informanterna redogör för att lärare, som är uppmärksamma på när barn behöver stöd,
främjar barns lärande. De betonar också vikten av att klargöra hurudant stöd barnet
behöver. En informant anser att all extra träning är gynnsam för barn som har
svårigheter inom något område.
”Och förstås om man märker att någon är svag så all extra träning tycker jag
nog att är bra. Att man både som pedagog och förälder kan träna extra med
barnet” (Julia)
”Ganska snabbt ser man var barnet befinner sig just nu och därifrån får man
sätta in rätt stöd. Men så kan det vara mycket svårare när det handlar om sociala
relationer, när man skall stöda kompisrelationer eller så att barnet blir bättre på
att ta instruktioner.” (Karin)
”Man behöver nog ha tentaklerna utåt ibland för att ha koll på alla barn. Är det
nu någon som skulle behöva extra stöd av något slag?” (Anna)

51

Emilia Sundkvist

B3c) Att ge uppmuntran och beröm
Bland lärare inom förskoleundervisningen förekommer det en uppfattning om att
uppmuntran och beröm är verksamt när barn skall tillägna sig nya kunskaper och
färdigheter. En informant menar också att det är en lärares uppgift att motivera och
uppmuntra barn när barnets egen motivation brister.
”Med uppmuntran och beröm kommer man långt” (Julia)
”Det märkte man tydligt när vi var och skidade, hur mycket skillnad det gjorde
när vi lite hejade på dem och gav dem beröm. Då ville de mycket mera.” (Sofia)
”Om det ibland känns lite motigt är det nog upp till mig att hitta den där
drivkraften och motivationen hos dem. Och peppa och förklara varför de
behöver den här kunskapen.” (Anna)

B3d) Att vara närvarande och fungera som handledare
En närvarande lärare som fungerar som handledare för barnen i deras lärande och
vardag anses vara en fördel för barns lärande och utveckling. En av informanterna
menar att läraren behöver vara närvarande i kontakten med barnen och fungera som
vägvisare för dem, för att ge barnen förutsättningar att hålla fokus och uppnå
lärandemål.
”Min uppgift är att vara vägledare och stöd” (Ida)
”Man är också handledaren i deras inlärning. ” (Lena)
”Om jag inte är riktigt närvarande eller om jag inte riktigt orkar gå före barnen
och visa dem vägen när jobbar med något projekt, då får man ju räkna med att
det inte går som man tänkt sig, att barnen inte heller kan fokusera och att målen
inte uppnås.” (Sofia)
”Det behöver finnas en vuxen närvarande /…/ om man inte är en lyhörd vuxen
så kan det ju rent utsagt förekomma mobbning.” (Nina)

52

Emilia Sundkvist

B3e) Att möjliggöra och ge verktyg för lärande
Det förekommer en uppfattning bland informanterna som ger lärare en avgörande roll
för barns inlärning. Den handlar om att barnen ges verktyg för lärande, att lärare
undervisar barn i hur de kan och skall tillgodogöra sig kunskap. Utsagorna tyder på en
uppfattning om att lärare behöver undervisa barn i hur de skall tillägna sig kunskap,
innan barnen kan börja lära sig på egen hand.
”Att ge dem verktygen så att de sedan har dem när de skall börja lära sig på
egen hand. /…/ om jag tänker främst på förskolan så tycker jag att det handlar
mycket om att bygga grunden. Hur man tar reda på saker och hur man lär sig.
Vissa lär sig på ett sätt och vissa på ett annat sätt. Att bygga upp en individuell
lärandegrund. /…/ Om jag tänker på vad vi ger barnen för redskap att ta till sin
information i förskolan så är det ju nog viktigt att de lär sig hur man lär sig.
Lika viktigt som att lära sig om något annat tänker jag.” (Ida)
”Min uppgift är nog att ge barnen möjligheter att lära sig själva” (Nina)

B4. Läraren tar ansvar för barns lärande och pedagogisk verksamhet
Informanternas utsagor om hur läraren ansvarar för det lärande och den verksamhet
som sker inom förskoleundervisningen bildar ett sista tema inom ramen för lärares
tillvägagångssätt för att främja barns lärande. Informanterna lyfter fram följande
uppfattningar inom temat: Att läraren ansvarar för planering, genomförande och
utvärdering av lärandestunder, att läraren bär ansvar för att läroplanen följs och att
läraren avgör vad barnen behöver lära sig.

B4a) Att ansvara för planering, genomförande och utvärdering av lärandestunder
I intervjuerna betonar informanterna lärares ansvar för planering, genomförande och
utvärdering av lärandestunder inom förskoleundervisningen. De beskriver hur de
brukar gå tillväga och från deras svar kan man utläsa hur de själva planerar, funderar,
bestämmer, håller i trådarna och utvärderar verksamheten och lärandestunderna.

53

Emilia Sundkvist

”Jag brukar fundera på vad det är vi skulle kunna arbeta med, om det finns
något som de borde lära sig. Så brukar jag bara fundera ut något eller så skriver
jag ner det till pappers. Planera lite vad vi skall göra och när.” (Sofia)
”Jag var nog både planeraren och pedagogen. Det var nog jag som bestämde
att det här gör vi idag eftersom jag hade temat alldeles ensam.” (Julia)
”Jag brukar nog alltid försöka tänka efter att vi haft något projekt om jag hade
kunnat göra något annorlunda eller vad som gjorde att det blev bra.” (Maria)

B4b) Att ansvara för att läroplanen följs
Informanterna lyfter också fram lärares ansvar i förhållande till läroplanen. En av
informanterna betonar att ansvaret att bedöma vad barnen skall lära sig inte ligger hos
barnen utan hos läraren. Informanterna anser att det är lärarens ansvar att följa
läroplanen och planera verksamheten utgående från den.
”Jag behöver ju också få in alla de här kunskapsområden och målen som finns
i läroplanen. Min roll är inte den här avslappade rollen som att ”Nu ska vi se
vad de skulle vilja göra…”. De kan inte själva komma på allt, som att de
behöver kunna antalsuppfattning, men eftersom det finns i läroplanen är det
min roll att se till att de har fått ta del av allt.” (Karin)
”Vissa saker behöver de få lära sig och vissa saker behöver vi ta upp. Språklig
medvetenhet och matematik hör ju till, det står ju i läroplanen.” (Ida)
”Först är det ju förstås läroplanen som säger vad vi ska ha och sedan är det vi
som skall få in det.” (Grå)
”Det är klart att läroplanen styr allt i bakhuvudet hela tiden. ” (Sara)
”Vi har ju läroplanen som en grogrund i planeringen för oss. Vi får ju se till att
utgå från den.” (Nina)

B4c) Att besluta om vad barnen behöver ta del av och lära sig
Även om det i min undersökning framkommer uppfattningar av att lärare behöver utgå
från barns intresse och förslag i den pedagogiska verksamheten tyder informanternas
54

Emilia Sundkvist

utsagor också på att de anser att det är lärarens roll att besluta om vad barnen behöver
lära sig. I informanternas svar kan man se hur de anser att barnen i
förskoleundervisningen skall ta del av och följa årstider, högtider och projekt utanför
förskoleundervisningen. Vidare anser informanterna att lärares kunskap om vad
skollivet kommer att innebära ger tyngd i beslutsfattande om barns lärande.
”Nu jobbar vi med det här. Det här har jag tänkt att vi kan göra med det här
/…/ För jag planerar min verksamhet.” (Sara)
”Finland 100 år hade vi ju här före julen eftersom jag ansåg att det var något
som var väldigt aktuellt, och som barnen pratade om. /…/ Sedan ser jag också,
eftersom jag vet vad som krävs av dem sedan när de börjar i skolan också, vad
de behöver lära sig.” (Nina)
”På hösten firade vi Finland 100 år så då blev det kanske mera att vi bara skulle
ha det. Vi skulle ha fest här och sedan tänkte jag på allt man kunde göra
omkring det.” (Pia)
”Nu är ju hösten ett naturligt tema. Att man pysslar om hösten och allt möjligt.
/…/ Men en del teman har vi som projekt i hela skolan.” (Lena)
”Vi i kollegiet funderade på det och så tog vi ett beslut på det också eftersom
de från skolan också hade ett hälso-tema.” (Ida)
”Man vet ju att de kommer att behöva ha någon slags grund när det handlar om
bokstäver och siffror när de kommer till skolan nästa år. Så lite vill man ju nog
få in det.” (Sofia)

5.2 Lärares uppfattningar av förskoleundervisningens läroplan

Bland svaren på min andra forskningsfråga framkommer två övergripande kategorier
av lärares uppfattningar av förskoleundervisningens läroplan. Inom dessa
övergripande kategorier närmar sig informanterna förskoleundervisningens läroplan
från olika synvinklar. Lärare inom förskoleundervisningens närmar sig läroplanen
genom att lyfta fram hur den fungerar som stöd inom förskoleundervisningen (1).
Informanterna närmar sig också läroplanen genom att lyfta fram hur den gör
förskoleundervisningen mera utmanande (2).
55

Emilia Sundkvist

Lärares uppfattningar av förskoleundervisningens läroplan
1. Läroplanen som stöd för lärare inom förskoleundervisningen
1a) Att läroplanens innehåll är begripligt
1b) Att läroplanens struktur är tydlig
1c) Att läroplanen är svår att bemästra och tolka
1d) Att den digitala kompetensen är svår att förstå
1e) Att dokumentationen är svår att förstå
1f) Att föräldrars delaktighet är svår att förstå
2. Läroplanen gör förskoleundervisningen mera utmanande
2a) Att ett barncentrerat arbetssätt är utmanande
2b) Att efterfrågan av viss ämneskompetens är utmanande
2c) Att administrativa uppgifter ökar

Tabell 3. Lärares uppfattningar av förskoleundervisningens läroplan

1. Läroplanen som stöd för lärare inom förskoleundervisningen
Inom ramen för föreliggande övergripande kategori har några underkategorier
utkristalliserats. Informanterna lyfter fram hur de har en förståelse för läroplanens
innehåll och hur det bekräftar och ger dem stöd för synen på barn och lärande.
Informanterna anser också att strukturen på läroplanen är tydlig och underlättar i deras
arbete. I en underkategori framkommer det däremot att läroplanens innehåll är svårt
att bemästra och tolka medan några underkategorier belyser uppfattningar av att
läroplanens innehåll är svårt för lärare att förstå. Underkategorierna beskriver några
områden inom läroplanen som är särskilt svårbegripliga.

1a) Att läroplanens innehåll är begripligt
Några av informanterna anser sig ha förståelse för det innehåll som presenteras i
läroplanen. En informant lyfter särskilt fram hur synen på barns lärande har förändrats
56

Emilia Sundkvist

genom tiderna, men också hur den syn på barn lärande som presenteras i
förskoleundervisningens läroplan idag överensstämmer med den egna förståelsen av
barns lärande. En av informanterna lyfter fram hur hon har förståelse för den syn på
lärmiljöns betydelse för barns lärande som presenteras i läroplanen och en informant
visar på förmåga att förstå och kunna dra paralleller till den forskning som
förskoleundervisningens läroplan bygger på.
”Om man ser på de år som jag har jobbat, så har nog synen på lärande förändrats ganska
mycket /…/ och jag har nog en bra förståelse av den synen.” (Lena)
”Min syn på barns lärande har nog inte ändrats i och med att den här läroplanen kom,
utan jag har nog alltid tyckt som det nu står i läroplanen, att barn lär sig av varandra
och att de lär sig hela tiden. Och jag tror också på ett livslångt lärande. Så min förståelse
av det har inte ändrat.” (Pia)
”Om det som läroplanen säger om lärmiljön så tycker jag nog att jag förstår det. /…/
Man kan ju tänka sig hur man själv påverkas av sin miljö så då är det ju naturligt att
tänka att barnen också gör det. Och med tanke på att inspirera till lärande så är ju
lärmiljön ett fantastiskt redskap.” (Nina)
”Den här läroplanen är kanske lite annorlunda men jag har nog förståelsen och tycker
att det är så här man skall jobba nu /…/ Det är ju roligt att man förstår och ser
forskningen bakom läroplanen, att den nog stöder sig på något.” (Karin)

1b) Att läroplanens struktur är tydlig
Några informanter ger uttryck för att strukturen i läroplanen är tydlig och underlättar
användandet av den. Läroplanen beskrivs också som koncist och sammanhängande.
”Jag förstår nog tänket i läroplanen och upplägget som den presenterar. Jag tycker att
det blir ganska klart.” (Maria)
”Jag tycker att det finns något tydligt med den i och med det här med
kompetensområden och lärområden. Det låter krångligt men det är egentligen tydligt.
Den är egentligen mera sammanhängande.” (Ida)
”Förskolans läroplan är kort och koncist och tydlig.” (Julia)

57

Emilia Sundkvist

1c) Att läroplanen är svår att bemästra och tolka
Informanternas uppfattningar av förskoleundervisningens läroplan pekar på att
läroplanen lämnar utrymme för lärares egen tolkning av den. Några av informanterna
antyder att de inte känner till läroplanen i den mån de själva skulle önska och någon
av dem menar att de i synnerhet inte har kännedom om den dokumentation som
beskrivs i läroplanen. Vidare ger en del av informanterna uttryck för att
förskoleundervisningens läroplan ter sig svårförståelig när det handlar om de
kunskapsmål och kompetensområden som presenteras En av informanterna anser att
strukturen på läroplanens innehåll inte är fördelaktig och menar att det hade varit
enklare om läroplanen fanns i punktform.
”Den är ganska tolkningsbar på det sättet att man får lägga sin egen prägel på den. Fast
man ändå följer det som står i de här nationella grunderna.” (Lena)
”Det finns egentligen utrymme för ganska mycket tolkning” (Ida)
”Nu kommer jag inte ihåg vad det sägs om dokumentation i läroplanen.” (Sara)
”Jag skulle efterlysa läroplanen mera i punktform, för om det blir för mycket text och
fina ord och svammel, svammel så drunknar det viktiga. Men om det skulle vara i
punktform skulle man få bocka av. Den hade varit enklare att förstå och överblicka om
den var i punktform.” (Julia)
”Det är nog ganska svårt att få ihop de här kunskapsmålen med kompetenserna ibland.
Det är lite, de står där lite var för sig. Lite otydligt.” (Karin)
”Jag har väldigt svårt att hitta vad målen för förskolans verksamhet skall vara. De blir
dolda där någonstans mellan alla vackra ord.” (Sofia)

1d) Att den digitala kompetensen är svår att förstå
Informanterna ger uttryck för att läroplanens innehåll är svårbegripligt och de anser att
arbetet med utvecklandet av barns digitala kompetens är utmanande. Enligt
informanterna försvåras arbetet när de själva inte anser sig vara tekniskt kunniga eller
intresserade.

58

Emilia Sundkvist
”Jag tänker att den digitala biten inte är min starka sida, men det hör till min
åldersgrupp kanske.” (Nina)
”Jag vet nu inte om jag gärna skulle vilja lära mig mera om det men det hade ju kanske
vara behövligt med den här digitala kompetensen.” (Sara)
”Det är ju mycket med det digitala, det kämpar jag med att förstå.” (Maja)
”Jag tycker tekniken är bra när den fungerar. Jag är inte superduktig på den” (Pia)
”Det har kommit nya ord i vår nya läroplan. Det digitala är nytt, och multilitteracitet.”
(Pia)

1e) Att dokumentationen är svår att förstå
Bland informanterna lyfts också dokumentationen fram som ett svårförståeligt
fenomen som skapar känslor av osäkerhet.
”Dokumentationen upplever jag själv som något svårt, det är ett diffust och svårt
begrepp.” (Nina)
”Ibland känner jag mig tillfredsställd i vår dokumentation men sedan går jag någon
utbildning eller får höra om hur de gör på något ställe, så blir jag riktigt osäker och
funderar att: ”tänker vi verkligen rätt kring det här?” (Maria)
”Vi behöver nog jobba vidare med det som står i läroplanen för att veta hur vi skall
dokumentera och hitta vår modell som passar oss här.” (Pia)

1f) Att föräldrarnas delaktighet är svår att förstå
En uppfattning som framkommer är att det är svårt att förstå hur föräldrars delaktighet
inom förskoleundervisningen skall tillämpas.

”Jag tror att vi borde diskutera det här med att få föräldrarna delaktiga. Till vilken grad
och hur skall man få föräldrarnas åsikter och önskningar med? Det har vi inte så bra
koll på.” (Pia)

59

Emilia Sundkvist

2. Läroplanen gör förskoleundervisningen mera utmanande
Informanterna anser att läroplanen ställer höga krav på dem och deras arbete. Under
analysen av mitt material har ur föreliggande övergripande kategori utkristalliserats
följande underkategorier: Informanterna anser att läroplanens betoning av ett
barncentrerat arbetssätt är utmanande. En uppfattning är också att läroplanens
efterfrågan på specifik ämneskunskap är utmanande. Slutligen framkommer också att
läroplanen bidrar till utökade administrativa uppgifter.

2a) Att ett barncentrerat arbetssätt är utmanande
En informant menar att det barncentrerade arbetssätt som förespråkas i läroplanen
ställer stora krav på personal inom förskoleundervisningen och bidrar till känslor av
otillräcklighet. Andra informanter lyfter fram att det inte är möjligt att arbeta utifrån
barns delaktighet på det sätt som görs gällande i läroplanen. Informanterna har också
svårigheter med att förstå hur barns delaktighet i förskoleundervisningens verksamhet
skall tillämpas i praktiken. En av informanterna ger uttryck för hur det finns en risk att
lärare inom förskoleundervisningen tänker att barns delaktighet i verksamheten
innebär att allt ansvar sätts på barnen och andra informanter förhåller sig till barns
delaktighet på liknande sätt.
”Det ställer också krav på personalen och också på arbetssättet. Man skall
kunna ta till sig och svänga om och så är det ju också att när man har ett
barncentrerat arbetssätt ställer det så stora krav på personalen. Ibland så tänker
man att ”Huh, vi har jättefina styrdokument, vi har jättefina uppsatta mål
men… Man känner att man inte räcker till. ” (Nina)
”Jag tror att man måste ta det här med barnens delaktighet med måtta. Ja, de
kan vara delaktiga i vissa saker men har du en grupp på tjugo barn och all har
sina åsikter och skall vara delaktiga. Det går inte.” (Sara)
”Man märker att barnets delaktighet i planering och utvärdering och föräldrarnas roll
fått en större betydelse i den här läroplanen.” (Ida)

”Det är nog en svår balansgång när det gäller delaktigheten i läroplanen, kan
jag tänka ibland. Det är sådant som man diskuterar mycket på fältet. Man hör
ute på fältet att det i och med den här läroplanen åker ner i andra diket. Att allt

60

Emilia Sundkvist

skall utgå från barnen och att nu behöver vi inte göra något. Jag ser en risk i att
man börjar tänka att nu är allt upp till barnen.” (Karin)
”Jag vet inte riktigt om jag tycker att det är så vettigt att barnen skall ha
inflytande över allt lärande som sker i förskolan. T.ex. kan det ju nog hända att
de behöver träna på något som de egentligen inte är intresserade av. Men
kanske man skulle behöva få lite tips på hur man skall tänka kring det.” (Julia)

2b) Att efterfrågan av viss ämneskompetens är utmanande
Enligt en av informanterna ställer läroplanen krav på att lärare inom
förskoleundervisningen skall ha en viss ämneskompetens, och ger exempel på hur
lärare behöver vara musikaliska för att kunna uppfylla läroplanen.
”Man skall ju vara riktigt musikalisk för att klara av allting. /…/ Nog sjunger
man ju och klappar och har ramsor och instrument. Men det är ju på en sådan
låg nivå i jämförelse med vad man måste göra enligt läroplanen.” (Julia)

2c) Att administrativa uppgifter ökar
En av informanterna ger uttryck för att den slags dokumentation som framkommer i
förskoleundervisningens läroplan innebär att de administrativa uppgifterna ökar.
”För jag tänker åtminstone automatiskt bild och text (när hon tänker på
dokumentation) vilket genast ger mera arbete inser jag. Vi har ju redan våra
blanketter och utvärderingar och allting nästan tills vi stupar, så det blir bara
ännu mera pappersarbete. Så jag tycker att dokumentationen också är en svår
bit.” (Nina)

61

Emilia Sundkvist

6 Resultatdiskussion

I föreliggande kapitel diskuteras inledningsvis undersökningens metod. Detta åtföljs
av resultatdiskussion mot den teoretiska referensramen samt mot Grunderna för
förskoleundervisningens läroplan 2014 (Utbildningsstyrelsen, 2014). I resultatet är det
möjligt att urskilja spår av många olika teorier och inriktningar mellan vilka paralleller
dras. Claesson (2007, s. 115) menar dock att man inte bör dra tydliga paralleller mellan
sådan teori som presenteras i didaktisk och pedagogisk litteratur och enstaka uttryck
som framkommer hos en lärare vid enskilda tillfällen. Claesson menar att lärare
ständigt får influenser från olika håll och kan inspireras av ett flertal olika teoretiska
inriktningar. Med detta i åtanke vill jag ändå diskutera mitt resultat mot didaktisk och
pedagogisk teori med en medvetenhet om att många av informanternas utsagor kan
härledas till ett otal teorier och inriktningar, med en oförmögenhet att med säkerhet
kunna avgöra vilken teori eller inriktning som influerat informanten. Diskussionen
följer samma ordning som resultatredovisningen i föregående kapitel.

6.1 Metoddiskussion

Syftet med denna studie har varit att med utgångspunkt i en kvalitativ metod och
fenomenografisk forskningsansats beskriva lärares uppfattningar av barns lärande och
undervisning inom förskoleundervisningen. Vidare har syftet varit att redogöra för de
uppfattningar

av

Grunderna

för

förskoleundervisningens

läroplan

2014

(Utbildningsstyrelsen, 2014) som lärare inom förskoleundervisningen har. Valet av
kvalitativ forskningsmetod grundade sig på en önskan om att söka förståelse för
variationen av uppfattningar av barns lärande, undervisning och läroplanen. En
kvalitativ datainsamlingsmetod kändes också naturlig i sammanhanget med tanke på
det begränsade antalet informanter. Trost (2010, s. 31) menar att valet av metod
påverkas i hög grad av studiens forskningsfrågor och den kvalitativa metoden lämpar
sig väl när man strävar efter att nå förståelse i människors varierande sätt att tänka.
Valet av en fenomenografisk forskningsansats gjordes också utgående från studiens
syfte och forskningsfrågornas karaktär. Enligt Patel och Davidson (2019, s. 37) är det
62

Emilia Sundkvist

människors uppfattningar och således också begreppet uppfattning som är centralt
inom fenomenografin. Inom fenomenografin är också utgångsläget att människans
uppfattningar av ett fenomen påverkar dennes handlande och resonerande. Detta
överensstämmer med min tanke om att pedagogers uppfattningar av lärande påverkar
den pedagogiska verksamheten och är anledningen till att jag ville undersöka lärares
uppfattningar

av

barns

lärande,

undervisning

och

läroplanen

inom

förskoleundervisningen.
För att undersöka lärares uppfattningar av barns lärande, undervisning och läroplanen
inom förskoleundervisningen valdes intervjuer som datainsamlingsmetod. Ett annat
alternativ hade varit att skicka ut enkäter för att låta informanterna besvara liknande
frågor, dock hade detta kunnat innebära att informanternas svar inte hade varit lika
uttömmande eller att jag hade gått miste om nyanser av uppfattningar som kom fram
genom intervjuerna. Elva lärare deltog i intervjuerna och intervjuerna var
halvstrukturerade så det fanns utrymme för följdfrågor. Vid behov strävade jag efter
att ställa nödvändiga följdfrågor för att säkerställa vad som menades med det som
sades. Vid några tillfällen kunde informanterna besvara frågor som var planerade till
ett annat skede under intervjun eller börja prata om sådant som inte hörde till ämnet. I
de situationerna strävade jag efter att vara flexibel och avgöra om det som framkom
hade relevans för studien, om jag behövde ställa följdfrågor eller om informanten
behövde ledas tillbaka till ämnet. Kvale och Brinkmann (2014, s. 19) anser att fördelen
med den halvstrukturerade forskningsintervjun är att man kan ta del av beskrivningar
av informanters livsvärld ur deras perspektiv och på det sättet få en förståelse för deras
uppfattningar av det fenomen som de på begäran beskriver.
Forskningsfrågorna har efter datainsamlingen modifierats i någon mån. Min
ursprungliga önskan var att informanternas utsagor i större utsträckning skulle
beskriva hur de i praktiken genomför undervisning. Av någon anledning beskriver mitt
material inte detta utan i materialet framkommer informanternas uppfattningar av
undervisning på ett mera allmänt plan. En anledning till att informanterna svarade i
mera allmänna än specifika ordalag, på frågor om den undervisning som äger rum
inom ramen för förskoleundervisning, kan vara att intervjufrågorna gällande detta inte
var tillräckligt specifika.

63

Emilia Sundkvist

Enligt Patel och Davidson (2019, s. 129) har en studie god validitet om det i studien
undersöks det som är ämnat att undersökas. När kvalitativa forskningsintervjuer utgör
datainsamlingsmetod anser Trost (2010, s. 133) att validitet handlar om att sträva efter
klarhet i informantens uppfattningar. När jag under intervjuerna upplevde att något
blev oklart ställde jag följdfrågor för att säkerställa en korrekt tolkning av det som
sades. Vid några tillfällen märkte jag först under transkriberingen av materialet att det
förekom tillfällen under intervjuerna när något blev oklart, när informanten avslutade
en mening mitt i eller när det fanns anledning att tro att det handlade om felsägningar.
Eftersom det fanns tillfällen då jag under intervjuerna inte reagerade på detta förblev
några utsagor oklara. Detta kan ha påverkat min förståelse av informanternas
uppfattningar och således validiteten.
I materialet lyfter informanterna fram uppfattningar av läroplanen som till stor del
handlar om att läroplanen är otydlig och gör arbetet inom förskoleundervisningen mera
utmanande. I ett försök att få en förklaring till mängden negativa aspekter som
framkommer har jag analyserat intervjufrågorna för att se om frågorna leder in
informanterna i negativa tankebanor. Under min analys av forskningsfrågorna har jag
kunnat konstatera att samtliga frågor gällande läroplanen är av neutral karaktär
förutom den sista intervjufrågan, nämligen om det finns synsätt eller arbetssätt i
läroplanen som informanten inte önskar tillämpa i verksamheten. Ingen av
informanterna har i det skedet medgett att så är fallet - att det finns synsätt eller
arbetssätt som de inte kan eller vill tillämpa i verksamheten. Samtliga aspekter som
framkommer har informanterna lyft fram i ett tidigare skede under intervjun.
Forskaren skall enligt Kvale och Brinkmann (2019, s. 310) ta ställning till frågan om
studiens generaliserbarhet, om resultatet kan överföras till andra kontexter,
undersökningspersoner och situationer. Kvale och Brinkmann menar dock att om man
föreställer sig att kunskaper är kontextualiserade former förståelse är bristen på
generaliserbarhet inget problem. När intervjuerna gjordes var en del av informanterna
inte helt bekanta med exempelvis den då relativt nya läroplanen. Min förhoppning är
att många av informanterna idag har nått djupare förståelse av läroplanen och således
hade svarat annorlunda idag, samtidigt som denna undersökning kan bidra med resultat
av hög vetenskaplig kvalitet genom att presentera uppfattningar som med hög
sannolikhet fortfarande är aktuella idag.

64

Emilia Sundkvist

6.2 Lärares uppfattningar av att aktiva barn lär sig tillsammans

Studiens resultat visar på fyra olika övergripande kategorier med uppfattningar av
barns lärande som förekommer bland lärare inom förskoleundervisningen.
Informanterna lyfter fram att lärande sker i en social kontext, i smågrupper, genom
lärandeaktiviteter och i en fysisk lärmiljö och i deras utsagor syns spår av bland annat
sociokulturalismens

tanke

om

zonen

för

den

proximala

utvecklingen,

konstruktivismen med High/Scope-programmet och pragmatismens tanke om det
aktiva barnet.

6.2.1 Det sociala sammanhangets betydelse för barns lärande

I undersökningen framgår att lärare inom förskoleundervisningen anser att barns
lärande sker i samspel och social kontext. Lärare menar att barn lär sig av varandra, av
att observera sin omgivning, av vuxna och i nära relationer. På samma sätt utgår man,
inom ramen för sociokulturell teori, från att lärande sker i sammanhang och man
fokuserar på dess betydelse vid lärandesituationer (Claesson, 2007, s. 31–32). I
Grunderna för förskoleundervisnings läroplan 2014 (Utbildningsstyrelsen, 2014, s.16)
betonas också den sociala kontextens betydelse vid barns lärande.
I förskoleundervisningens verksamhet strävar lärare efter att skapa tillfällen där barn
kan lära sig av varandra genom att lyssna på varandra. Det framgår hur barn ombeds
dela med sig av lärdomar och insikter till den övriga barngruppen för att de andra
barnen skall ges möjlighet att lära och utvecklas. Säljö (2014, s. 119–125) menar att
den sociokulturella inriktningen utgår ifrån att lärande äger rum när en individ med
mera kompetens inom ett område får vägleda och undervisa en individ med mindre
kompetens inom området ifråga. I Grunderna för förskoleundervisningens läroplan
2014 (Utbildningsstyrelsen, 2014, s.17) uppmanas lärare att se kommunikationen
mellan barn som möjligheter till lärande och Claesson (2007, s. 33) belyser hur man
också inom sociokulturell inriktning betonar kommunikationens betydelse för lärande.

65

Emilia Sundkvist

Lärare anser vidare att barn lär sig genom att observera människor och fenomen i sin
omgivning. Genom att se på barnprogram, ta del av experiment och göra studiebesök
menar lärare att barn tillägnar sig kunskap. Således kan man i resultatet se en fortsatt
koppling till sociokulturalismens syn på det sociala sammanhangets betydelse vid
lärande (Claesson, 2007, s. 31).
Lärare betonar vikten av att barnet omges av vuxna människor för att barnets lärande
skall gynnas. När informanterna blir tillfrågade om sociala relationers betydelse för
barns lärande lyfter en del av informanterna endast fram hur barn lär sig av vuxna.
Man kan se hur vuxna människors betydelse för barns lärande också betonas inom
sociokulturalismens zon för den proximala utvecklingen (ZPD). ZPD bygger på att
lärande gynnas när ett barn får vägledning inom ett ämne av en vuxen eller en längre
hunnen jämnårig (Säljö, 2014, s. 120). I Grunderna för förskoleundervisningens
läroplan 2014 (Utbildningsstyrelsen, 2014, s. 16) lyfts också vuxnas betydelse för
barns lärande fram men samtidigt betonas också andra sociala relationers betydelse för
lärandet. Inom sociokulturalismen och i förskoleundervisningens läroplan påvisas
nämligen jämnåriga barns och barngruppens betydelse för lärandet, något som en del
lärare inte nämner i undersökningen.
Informanterna lyfter fram att barn lär sig genom att observera och imitera vuxna.
Imitation behandlas i Piagets stadieteori (1968, s.31) om barns utveckling. Enligt
Piagets stadieteori befinner sig barnet mellan noll och två års ålder i det
sensomotoriska stadiet och mellan två och sju års ålder i det preoperationella stadiet. I
dessa två stadier av utvecklingen är barnets imitation av andra människors
kroppsrörelser och språk en viktig del i utvecklingen.
Informanternas uppfattningar av vuxnas betydande roll för barns lärande kan också
härledas till behaviorismens syn på den vuxna som framstående och auktoritär vid
barns lärande (Skinner, 1986, s. 705). Informanternas uppfattningar av att barn lär sig
genom att imitera vuxna och använda dem som modeller kan också grunda sig på en
behavioristisk-kognitivistisk teori om modellinlärning där lärande sker genom att ett
beteende hos en individ (i detta fall vuxen) observeras av en annan individ (i detta fall
barn) och upplevs vara ett eftersträvansvärt och belönande beteende varvid beteendet
imiteras (Imsen, 2006, s. 228–229).

66

Emilia Sundkvist

Inom den relationella pedagogiken betonas relationernas betydelse vid lärande och
relationen mellan läraren och barnet blir avgörande för kvaliteten på pedagogiken
(Aspelin, 2015, s. 8). En underkategori av uppfattningar av barns lärande som kan
kopplas till den relationella pedagogiken och som också framkommer i
undersökningen är att barn främst lär sig i nära relationer. En av informanterna menar
att individer med en nära relation till barnet har störst möjlighet att påverka barnet.
Denna syn på lärande leder till att lärares relationskompetens får en betydelsebärande
roll vid främjandet av barns lärande.

6.2.2 Smågruppsaktiviteters betydelse för barns lärande

I Grunderna för förskoleundervisningens läroplan 2014 (Utbildningsstyrelsen, 2014,
s.25)

framkommer

att

barn

i

förskoleverksamhet

skall

få

ta

del

av

smågruppsverksamhet. I linje med detta anser informanterna att barns lärande gynnas
av att barngruppen ibland delas in i mindre smågrupper. Smågrupper bedöms bidra
till färre intryck och större möjligheter för barnen att fokusera på en specifik uppgift
eller aktivitet. Arbete i smågrupper lyfts också fram inom utvecklingspedagogiken
som ett fördelaktigt arbetssätt där har man har tagit fasta på High/Scope-programmets
syn på smågruppsaktivitet. Enligt Pramling Samuelsson och Asplund Carlsson (2014,
s. 30–31) är upplägget på denna typ av pedagogisk verksamhet i smågrupper att läraren
förväntas leda barnet mot dess egen utveckling genom att gå runt i gruppen och
kommunicera med de enskilda barnen för att utmana dem i deras tänkande. Ramen för
smågruppsaktiviteten är fast men barnen tillåts vara aktiva inom den. Bland
informanternas utsagor kan man urskilja hur ramen för lärandesituationerna i
smågrupper inom förskoleundervisningen utgörs av specifika uppgifter och aktiviteter
som barnen förväntas utföra eller ta del av.
Att smågruppsaktiviteter förekommer på många håll inom förskoleundervisningen
framgår i min undersökning och forskningsresultatet pekar på två olika sätt att tänka
kring gruppindelningen inför smågruppsaktiviteterna. Det kan vara av vikt att
uppmärksamma det faktum att informanterna inte förklarar valet av gruppindelning
genom att referera till barnens ålder, intressen, kön eller socioekonomisk status.
Informanterna refererar däremot till barnens utvecklings- och färdighetsnivå när de
67

Emilia Sundkvist

beskriver hur de väljer att dela in barnen i smågrupper, något som kan kopplas till
Piagets stadietänkande (1968) om hur barn som befinner sig inom olika
utvecklingsstadier är förmögna att resonera kring olika fenomen på olika sätt.
Största delen av informanterna väljer att dela in barngruppen i mindre homogena
grupper där barn på liknande utvecklings- eller färdighetsnivå bildar smågrupper.
Informanterna motiverar denna typ av indelning genom att peka på att barnen i en
smågrupp då kan tilldelas liknande uppgifter eller aktiviteter. Inom konstruktivismen
är det angeläget att läraren kan identifiera barnens för-uppfattning för att sedan utgå
ifrån den och förändra den mot önskad riktning (Claesson, 2007, s.28) och i Grunderna
för förskoleundervisningens läroplan 2014 (Utbildningsstyrelsen, 2014, s.16)
uppmanas lärare på liknande sätt att i sitt arbete utgå från barnens tidigare kunskaper.
Med detta som utgångsläge kan man se relevansen i en gruppindelning där barn med
liknande kunskaper placeras i en grupp.
En av informanterna beskriver hur de vid vissa tillfällen använder sig av en homogen
gruppindelning och nämner att den forskning som finns inom området inte stöder
denna slags gruppindelning. I undersökningens material framkommer inte vilken
forskning informanten i fråga syftar på men det visar på en uppfattning av att barns
lärande gynnas i heterogena smågrupper där det finns barn på olika kunskaps- och
färdighetsnivåer. Som tidigare framkommit bygger tanken om zonen för den
proximala utvecklingen (Säljö, 2014, s. 12) på att barns lärande gynnas när barnet får
ta del av stöd, instruktioner och demonstrationer av längre hunna individer. Detta utgör
ett stöd för att barns lärande gynnas i smågrupper där barnens kunskapsnivå skiljer sig
åt. Kännetecknande för ett utvecklingspedagogiskt arbetssätt är också att läraren
strävar efter att för barnen synliggöra likheter och skillnader bland barnens
uppfattningar av ett fenomen vilka blir mera tydliga i en heterogen barngrupp.
Mauritzson och Säljö (2001, s. 229) har också gjort experiment som visar att barn
tillägnar sig kunskap i barngrupper även om de själva inte deltar i kommunikationen
som exempelvis leder till att ett problem löses.

68

Emilia Sundkvist

6.2.3 Olika lärandeaktiviteters betydelse för barns lärande

Lärare inom förskoleundervisningen anser att olika lärandeaktiviteter gynnar barns
lärande och många av informanterna visar på vikten av att barnen själva får vara aktiva
under lärandestunderna. Utvecklingspedagogiken har tagit fasta på High/Scopeprogrammets tanke om det aktiva barnet som konstruerar sin kunskap under
handledning av läraren (Pramling Samuelsson och Asplund Carlsson, 2014, s. 29).
Inom High/Scope-programmet, som utgår ifrån konstruktivismen, betraktas det aktiva
barnet som aktiv i bemärkelsen att barnet konstruerar sin kunskap i bearbetningen av
omvärlden (Burman, 2019, s.250). I mitt resultat framkommer det inte att denna
uppfattning av det aktiva barnet är utbredd bland lärare inom förskoleundervisningen.
När informanterna resonerar kring barns lärande och barns aktivitet handlar det
däremot om en mera konkret syn på det aktiva barnet som kan härledas till
pragmatismen och således Deweys ”learning by doing”. Dewey betonar de fysiska
redskapens, den vardagliga kreativitetens och observationsförmågans plats i den
pedagogiska verksamheten (Sundgren, 2011, s. 105–106) och det är denna slags
aktivitet

som

informanterna

lyfter

fram

som

förekommande

inom

förskoleundervisningen. I likhet med Deweys tankesätt lyfter informanterna fram hur
de möjliggör för barnen att delta i skapande verksamhet och hålla presentationer.
När det handlar om att lärare strävar efter att göra barnen aktiva under lärandestunder
lyfter två av informanterna också fram hur barnen brukar öva på penngrepp och att
utföra uppgifter på papper. Dewey (2004, s.50) anser dock att man går emot barnets
natur om man introducerar läsning och skrivning för barnen i ett för tidigt skede.
Dewey redogör inte för när han anser det vara lämplig tidpunkt att introducera läs-och
skrivinlärning

men

Grunderna

för

förskoleundervisningens

läroplan

2014

(Utbildningsstyrelsen, 2014, s. 18) gör gällande att barn inom förskoleundervisningen
skall stödjas i utvecklingen av läs- och skrivkunskap.
Informanterna lyfter fram att lärande sker när barn är aktiva genom lek och de lyfter
fram att barn lär sig genom leken och hur lärare kan använda leken som redskap vid
lärande. Detta framkommer också i Grunderna för förskoleundervisningens läroplan
2014 (Utbildningsstyrelsen, 2014, s. 15–17, 23, 29). I samstämmighet med
informanternas utsagor och förskoleundervisningens läroplan betonas lekens betydelse
69

Emilia Sundkvist

för barnets utveckling också inom utvecklingspedagogisk inriktning där man har tagit
fasta på Fröbels betoning av lek och barnets egen verksamhet (Burman, 2019, s. 174–
175).

6.2.4 Den fysiska miljöns betydelse för barns lärande

Informanterna anser att den fysiska miljön dels skall ge möjlighet till aktivitet och vila,
dels uppmuntra till lek och läsning. Informanternas förväntningar på lärmiljön kan
betraktas som rimliga och relevanta med hänvisning till Grunderna för
förskoleundervisningens läroplan 2014 (Utbildningsstyrelsen, 2014, s. 24) där båda
dessa aspekter lyfts fram: förskoleundervisningen skall ske i en lärmiljö där det finns
möjlighet för lek och kreativa lösningar, utrymme för aktivitet och lugn och ro.
Informanternas utsagor visar således på att lärmiljön skall möta barngruppens behov
samtidigt som den skall verka inspirerande. I förskoleundervisningens läroplan görs
också gällande att barns lärande och utveckling påverkas av den fysiska miljön, att
lärmiljöer stöder barnens utveckling och förmåga att lära sig.

6.3 Lärares uppfattningar av att utgå från barnen i undervisningen

Lärare inom förskoleundervisningen strävar i undervisningen efter att göra barnen
delaktiga, att i undervisningen utgå från barnen och barngruppens egenskaper, att
motivera och vägleda barnen och att ta ansvar för barnens lärande och den pedagogiska
verksamheten.

Undervisning

av

detta

slag

understöds

i

Grunderna

för

förskoleundervisningens läroplan 2014 (Utbildningsstyrelsen, 2014).

6.3.1 Barnens delaktighet i undervisningen

I Grunderna för förskoleundervisningens läroplan 2014 (Utbildningsstyrelsen, 2014,
s. 29) ges utvärderingen stort utrymme. Ett mål med utvärderingen av verksamheten
70

Emilia Sundkvist

är att den skall stödja barnets växande och lärande. Enligt förskoleundervisningens
läroplan skall barnen ges förutsättningar för självvärdering och uppmuntras att
beskriva vad de tycker om i förskoleundervisningen, vad de enligt dem själva lyckats
med och vad de önskar lära sig i fortsättningen. Läraren uppgift är också att uppmuntra
barnen att utvärdera hur gemensamma uppgifter lyckats. Inom High/Scopeprogrammet betonas också barns utvärdering av de uppgifter och aktiviteter som utförs
i pedagogisk verksamhet (Pramling Samuelsson & Asplund Carlsson, 2014, s. 30–31).
När informanterna tillfrågas om den utvärdering som barnen gör inom
förskoleundervisningen visar utsagorna på lärares uppfattningar av att det finns ett
värde

i

barns

utvärdering

av

den

pedagogiska

verksamheten

inom

förskoleundervisningen. Informanterna beskriver barns utvärdering som något att ta
fasta på för att utveckla verksamheten och två av informanterna lyfter fram hur barnen
brukar bli tillfrågade och ges möjlighet att diskutera i grupp och på så sätt utvärdera
verksamheten eller specifikt projekt. Några andra informanters utsagor pekar på att de
ser ett värde i barns spontana utvärdering av verksamheten trots att de inte nämner att
de har för vana att fråga efter den.
Lärare gör barnen delaktiga i undervisningen också genom att ta fasta på deras
önskemål i lärandesituationer. Inom utvecklingspedagogiken har man tagit fasta på
dialogpedagogikens syn på kommunikation och samspel mellan barn och vuxna. Inom
dialogpedagogiken betonas lärarens strävan efter att försöka möta barnets tankar, visa
samarbetsvilja och bjuda in till dialog (Pramling Samuelsson & Asplund Carlsson,
2014, s. 32). Resultatet visar på denna slags strävan också hos informanterna som
deltar i undersökningen.
Informanterna ger ibland barnen utrymme att styra och leda verksamheten och
lärandesstunder, dels för att ge barnen möjlighet att bestämma riktningen på lärandet,
dels i situationer när barnen kan anses ha en liknande förståelse som läraren av
fenomenet ifråga. Inom utvecklingspedagogiken riktas kritik mot en syn på att barns
lärande gynnas när barnen själva i hög grad får välja vad de riktar sin uppmärksamhet
mot. Inom utvecklingspedagogiken anser man att det är lärarens uppdrag att bestämma
riktningen och innehållet i den pedagogiska vardagen genom att rikta barns
uppmärksamhet mot de lärandeobjekt som presenteras i läroplanen (Pramling
Samuelsson

&

Asplund

Carlsson,

2014,

s.

61–62).

I

grunderna

för

förskoleundervisningens läroplan 2014 (Utbildningsstyrelsen, 2014, s. 19, 23) betonas
71

Emilia Sundkvist

visserligen barnets medbestämmanderätt och barnets rätt att delta i och påverka den
pedagogiska verksamheten, däremot uppmanas inte läraren att ge barnen en ledande
roll.
I Grunderna för förskoleundervisningens läroplan 2014 (Utbildningsstyrelsen, 2014,
s.14) uppmuntras lärare att ge barnen möjlighet att delta i utformandet att den fysiska
lärmiljön. En av informanterna visar på att de i förskoleundervisningens verksamhet
vill erbjuda barnen denna möjlighet för att öka deras motivation till lek och lärande.

6.3.2 Barngruppens egenskaper beaktas

I Grunderna för förskoleundervisningens läroplan 2014 (Utbildningsstyrelsen, 2014,
s. 12, 30) görs gällande att undervisningen skall utgå ifrån barnet, barnets intressen
och erfarenheter. Studiens resultat visar att barngruppens egenskaper gällande
intressen, kunskapsnivå, utmaningar och behov beaktas i undervisningen och
framförallt betonar informanterna vikten av att ta fasta på, väcka och bibehålla barnens
intresse i undervisningen. Vidare framkommer det att informanterna i den pedagogiska
verksamheten behöver utgå ifrån barnens erfarenheter och kunskapsnivå. Två av
informanterna lyfter också fram barngruppernas utmaningar med att lyssna, sitta stilla
och samarbeta - vilket förpliktigar läraren till att i undervisningen möta barnens behov
av aktivitet, rörelse och ledd verksamhet för att främja barnens lärande och utveckling.
Lärares strävan efter att i undervisningens beakta barns intressen, kunskapsnivå och
utmaningar kan härledas till pragmatismen och konstruktivismen. Inom pragmatismen
betonas vikten av att utgå från individen och enligt Dewey (2004, s. 46–55) skall det
centrala i undervisningen vara individens behov och intresse, medan man inom
konstruktivismen (Claesson, 2007, s. 28) sätter fokus på att läraren i undervisningen
skall utgå från barnets tidigare kunskap för att på ett ändamålsenligt sätt arbeta vidare
från det.

72

Emilia Sundkvist

6.3.3 Motivation och vägledning

I studiens resultat framkommer uppfattningar av att lärare skall motivera och vägleda
barnen i undervisningen. Inledningsvis anser informanterna att lärare behöver göra
input i barns fria lek för att främja lärande eftersom barn ofta väljer samma slags lekar
och kompisar när de själva får bestämma. Detta anses vara hämmande för barnens
utveckling och lärande.
Informanternas syn på den fria lekens plats i barns lärande och utveckling stämmer
inte överens med Fröbels tankar. Fröbel (Burman, 219, s. 174–175) värderar barnens
lek och egen verksamhet högt och anser att barns utveckling kommer inifrån dem
själva. Inom utvecklingspedagogiken (Pramling Samuelsson & Asplund Carlsson,
2014, s.15) och i Grunderna för förskoleundervisningens läroplan 2014
(Utbildningsstyrelsen, 2014, s. 16–17, 23) har man tagit fasta på lekens betydelse för
barns lärande men den handledda leken är där inte främmande och speglar således i
större utsträckning informanternas tankar om den fria leken.
En uppfattning som framkommer är att lärare inom förskoleundervisningen skall vid
behov stödja barn med svårigheter av olika slag och ge barnen uppmuntran och beröm.
I likhet med informantens tanke om att uppmuntran stöder barnet i lärandet, betonas i
Grunderna för förskoleundervisningens läroplan 2014 (Utbildningsstyrelsen, 2014, s.
15–19) vikten av uppmuntran genom att precisera att barnen varje dag behöver få ta
del av uppmuntrande respons eftersom detta främjar barnets lärande.
Informanterna anser att lärarens roll i undervisningen är att fungera som handledare
för barnen samt att möjliggöra och ge barnen verktyg för lärande. I grunderna för
förskoleundervisningen läroplan 2014 (Utbildningsstyrelsen, 2014, t.ex. på s. 16, 29,
45) framkommer vid upprepade tillfällen att läraren skall ha en handledande roll inom
förskoleundervisningen.

Även

inom

ramen

för

High/Scope

och

utvecklingspedagogiken skall lärarens funktion vara handledande i förhållande till
barnen (Pramling Samuelsson & Asplund Carlsson, 2014, s. 29).

73

Emilia Sundkvist

6.3.4 Ansvar för lärande och verksamhet

Lärarens ansvar när det gäller lärande och verksamhet inom förskoleundervisningen
består av tre aspekter. Inledningsvis anser informanterna att läraren skall ansvara för
planering, genomförande och utvärdering av lärandestunder. En del av informanternas
utsagor pekar på en uppfattning av att planering, genomförande och utvärdering endast
skall utföras av läraren eftersom denne bär det pedagogiska ansvaret medan en del av
informanternas utsagor visar på att de anser sig själva som ytterst ansvariga samtidigt
som barnen inkluderas i processen. I Grunderna för förskoleundervisnings läroplan
2014 (Utbildningsstyrelsen, 2014, s. 28) görs gällande att barnen skall delta i
planeringen av verksamheten, vid val av arbetssätt och vid utförandet av olika slags
arbetsuppgifter. Enligt läroplanen främjas barnens delaktighet, initiativtagande och
ansvarstagande om barnen får delta i arbetet.
Informanterna anser också att lärare i undervisningen skall ansvara för att läroplanen
följs.

Denna

uppfattning

förskoleundervisningen

borde

eftersom

vara
följande

allmänrådande
står

att

läsa

bland
i

lärare

Grunderna

inom
för

förskoleundervisningen läroplan 2014 (Utbildningsstyrelsen, 2014, s.9): ”Enligt lagen
om grundläggande utbildning har ett barn som deltar i förskoleundervisning rätt att
varje dag i förskolan få undervisning enligt läroplanen samt sådan handledning och
sådant stöd som förutsätts för en gynnsam utveckling och inlärning. För att trygga
denna rätt ska alla som arbetar med barnet i förskolan följa den läroplan som
anordnaren av förskoleundervisning fastställt och andra normer som reglerar arbetet.”
Vidare menar informanterna att lärare inom förskoleundervisningen skall besluta om
vad barnen behöver ta del av och lära sig. Bland en del av informanternas utsagor kan
man se en exkludering av läroplanen, barnens önskemål och behov i beslutandet av
lärandemål eller teman och en betoning av lärarens auktoritet i beslutsprocessen.
Också Skinner (1968, s. 705–706) utgående från behaviorismen anser att det inte är
lärarens uppgift att väcka eller bibehålla barnens intresse i undervisningen genom
intresseväckande inslag, utan att läraren i sin auktoritet skall avgöra vad barnen skall
lära sig.

74

Emilia Sundkvist

6.4 Uppfattningar av förskoleundervisningens läroplan

Lärare inom förskoleundervisningen uppfattar Grunderna för förskoleundervisningens
läroplan både som ett stöd men också som otydlig och utmanande i arbetet inom
förskoleundervisningen.

6.4.1 Läroplanen fungerar som stöd

Informanternas uppfattningar av läroplanen är att dess innehåll och struktur fungerar
som ett stöd i arbetet inom förskoleundervisningen. Informanterna anser att den
barnsyn och lärandesyn som presenteras i läroplanen överensstämmer med
informanternas egen barnsyn och lärandesyn. Vidare anser en av informanterna att
läroplanens struktur med dess lärandemål och kompetensområden gör läroplanen
tydlig.
Lärare inom förskoleundervisningen anser också att läroplanen är svår att bemästra,
tolka och förstå. Enligt informanterna är det svårt att få en överblick över de
lärandemål och kompetensområden som finns i förskoleundervisningens läroplan. I
Grunderna för förskoleundervisningens läroplan 2014 (Utbildningsstyrelsen, 2014,
s.30–38) finns lärandemålen för förskoleundervisningen beskrivna under fem
målhelheter: Mina många uttrycksformer, Språkets rika värld, Jag och vår gemenskap,
Jag utforskar min omgivning och Jag växer och utvecklas. Under dessa målhelheter
finns specifika mål upptecknade. I Grunderna för förskoleundervisningens läroplan
2014 (s. 16–19) görs också gällande att barnen skall utveckla en mångsidig kompetens.
Lärandemålen

och

kompetensområden

uppfattas

av

lärare

inom

förskoleundervisningen som dolda och otydliga.
I resultatet framkommer ytterligare tre fenomen i förskoleundervisningens läroplan
som upplevs svårbegripliga; den digitala kompetensen, dokumentationen och
föräldrarnas delaktighet inom förskoleundervisningen.
Den digitala kompetensen hör till ett av de tidigare nämnda kompetensområden inom
vilken barnen skall utveckla förmåga att kommunicera och använda tekniska verktyg
75

Emilia Sundkvist

genom informations- och kommunikationsteknologiska verktyg, tjänster och spel
(Grunderna för förskoleundervisningens läroplan 2014, Utbildningsstyrelsen, 2014, s.
18–19).
I Grunderna för förskoleundervisningens läroplan 2014 (Utbildningsstyrelsen, 2014,
s. 29) beskrivs den dokumentation som skall göras inom förskoleundervisningen. Det
framkommer att dokumentationen är till för utvärderingen av förskoleundervisningens
verksamhet, för att synliggöra barnens lärande och som ett redskap vid uppföljningen
av barns arbete, beteende och lärande. Dokumentationen skall enligt läroplanen bestå
av barnens alster och erfarenheter. I läroplanen framkommer inte hur dokumentationen
skall utföras i praktiken och detta kan ge upphov till informanternas uppfattningar av
att dokumentationen som den framkommer i läroplanen är diffus och svår att förstå.

6.4.3 Läroplanen utmanar

Lärare inom förskoleundervisningen anser att läroplanens innehåll gör arbetet mera
utmanade. Inledningsvis menar informanterna att ett barncentrerat arbetssätt och
betoningen av barns delaktighet i den pedagogiska verksamheten är utmanande.
Vidare anses läroplanens efterfrågan på viss ämneskompetens vara utmanande och
slutligen framkommer en uppfattning av att de administrativa uppgifterna ökar med
den slags dokumentation som läroplanen efterfrågar.
Informanterna anser att ett barncentrerat arbetssätt innebär att barnens individuella
erfarenheter styr i lärande och lek medan den vuxne möter barnet i de tankar barnet ge
uttryck för och inom utvecklingspedagogiken har man riktat kritik mot den
barncentrerade pedagogiken. Pramling Samuelsson och Asplund Carlsson (2014, s.
61–62) menar att det är lärarens uppdrag att utifrån barnens erfarenheter bestämma
riktningen och innehållet i den pedagogiska vardagen och med en medveten strävan
arbeta mot speciella mål. Som tidigare nämnts betonas i Grunderna för
förskoleundervisningens läroplan 2014 (Utbildningsstyrelsen, 2014, s. 19, 23, 30)
barns delaktighet i förskoleundervisningens verksamhet men också lärarens ansvar för
att arbeta mot uppfyllandet av lärandemål.

76

Emilia Sundkvist

Den ämneskompetens som efterfrågas i läroplanen uppfattas som svår att uppfylla. En
av informanterna syftar främst på den musikaliska kompetens som lärare borde besitta
för att kunna arbeta mot att uppfylla målen i läroplanen. Lärandemålen för musikalisk
verksamhet

i

Grunderna

för

förskoleundervisningens

läroplan

2014

(Utbildningsstyrelsen, 2014, s. 32) är följande: ”Den musikaliska verksamheten i
förskolan ska vara mångsidig och multisensorisk. Målet är att stärka barnens
musikintresse och förhållande till musiken. Barnen ska ges möjlighet att upptäcka sina
egna musikaliska färdigheter med hjälp av sång, dans, rörelser och genom att spela
och skapa egen musik. Barnen ska få lära sig sånger och bekanta sig med olika
musikstilar och instrument. Man leker, experimenterar och improviserar med musik.
Tillsammans med barnen iakttar man ljudnivå, ljudlängd, ljudstyrka och klangfärger i
det musikaliska utövandet. Undervisningen ska ge barnen erfarenheter av att
tillsammans göra musik.” Läroplanen handleder således inte lärare i hur
undervisningen skall ske utan redogör endast för mål och innehåll med verksamheten.

6.5 Avslutande ord

Syftet med denna studie har varit att beskriva lärares uppfattningar av barns lärande,
undervisning och läroplanen inom förskoleundervisningen. Min förhoppning är att
resultatet bestående av informanternas uppfattningar skall bidra till en djupare
förståelse

av

barns

lärande,

undervisning

och

läroplanen

inom

förskoleundervisningen. Några av informanternas utsagor tyder på en vilja hos
informanterna att lära sig mera om det som behandlas i avhandlingen och därför är min
förhoppning att de genom att ta del av denna avhandling kan nå djupare kunskap om
lärande, undervisning och läroplan. I arbetet med denna avhandling har jag själv lärt
mig mycket om ämnet samtidigt som jag utvecklat en djupare förståelse för
forskningsprocessen.
För egen del finns ett intresse av forskning som kunde belysa hur lärares uppfattningar
av lärande, utbildning och läroplanen i praktiken påverkar verksamheten inom
förskoleundervisningen. Med tanke på informanternas uppfattningar av läroplanen
skulle det också vara av intresse att studera detta fenomen närmare, i syfte att i
framtiden kunna utarbeta en läroplan som skulle uppfattas som än mera stödjande.
77

Emilia Sundkvist

Avslutningsvis riktas ett tack till alla informanter som delade med sig av sin tid och
sina uppfattningar av barns lärande, undervisning och läroplan.

78

Emilia Sundkvist

Referenser

Alvehus, J. (2013). Skriva uppsats med kvalitativ metod: En handbok. Stockholm:
Liber.
Andréasson, A. & Allard, B. (2015). Lärande lek i förskoleklass. Stockholm:
Lärarförlaget.
Aspelin, J. (2015) Lärares relationskompetens. Begreppsdiskussion med stöd i Martin
Bubers begrepp ”det sociala” och ”det mellanmänskliga”. Utbildning &
Demokrati. 2015, vol 24, (3).
Bach, Frank (2001). Om ljuset i tillvaron. Ett undervisningsexperiment inom optik.
Göteborg Studies in Educational Sciences 162, Acta Universitatis
Gothoburgensis.
Bell, J. (2016). Introduktion till forskningsmetodik. Lund: Studentlitteratur.
Burman, A. (2019). Pedagogikens idéhistoria. Uppfostringsidéer och bildningsideal
under 2500 år. Lund: Studentlitteratur.
Claesson, S. (2007). Spår av teorier i praktiken. Några skolexempel. Lund:
Studentlitteratur.
Dahlgren, L. O. & Johansson, K. (2009). Fenomenografi. I A. Fejes & R. Thonberg
(Red.), Handbok i kvalitativ analys, (s. 122–135). Stockholm: Liber.
Dewey, J. (1896). The reflex arc concept in psychology.

Psychological

Review 1896, Vol.3 (4), 357–370.
Dewey, J. (2004). Individ, skola och samhälle. Stockholm: Natur och kultur.
Doverborg, E., Pramling, N. & Pramling Samuelsson, I. (2013). Att undervisa barn i
förskolan. Stockholm: Liber
Englund. T. & Engström, I. (2011). Behaviorismens återkomst i svensk skola.
Pedaogogiska

magasinet.

Hämtad

27.2.2020,

från:

https://pedagogiskamagasinet.se/behaviorismens-aterkomst-i-svenskskola/
79

Emilia Sundkvist

Franzén, K. (2015). Being a tour guide or travel companion on the children´s
knowledge

journey. Early Child Development and Care, 2015 Vol.

185 (11–12), s.1928–1943.
Holmqvist Olander, M. (2013). Learning study i förskolan och förskoleklassen. I
Holmqvist

Olander, M. (Red.), Learning study i förskolan (s. 23–36),

Lund: Studentlitteratur.
Holmqvist Olander, M. (2013). Lärandeobjekt och kritiska aspekter. I Holmqvist
Olander, M. (Red.), Learning study i förskolan (s. 119–128), Lund:
Studentlitteratur.
Imsen, G. (2006). Elevens värld. Introduktion till pedagogisk psykologi. Lund:
Studentlitteratur.
Isbel, R. (2012). Inredning av en väl fungerande lek -och lärmiljö i förskolan. I KraghMüller, G., Ørsted Andersen, F. & Veje Hvitved, L. (Red.), Goda
lärmiljöer för barn (s.81–100). Lund: Studentlitteratur.
Kragh-Müller, G. (2012). Ögat hoppar över muren – om pedagogiken i Reggio Emilia.
I Kragh-Müller, G., Ørsted Andersen, F. & Veje Hvitved, L. (Red.),
Goda lärmiljöer för barn (s.39–60). Lund: Studentlitteratur.
Kroksmark, T. (2011). Den tidlösa pedagogiken. Lund: Studentlitteratur.
Kvale, S. & Brinkmann, S. (2014). Den kvalitativa forskningsintervjun. Lund:
Studentlitteratur.
Lövheim, D. (2018). På tal om pedagogernas historia. I Forssell, A. (Red.), Boken om
pedagogerna. (s. 14–77). Stockholm: Liber.
Magnusson, A. (2013) Variationsmönster i förskoleklassen. I Holmqvist Olander, M.
(Red.), Learning study i förskolan (s. 129–144), Lund: Studentlitteratur.
Marton, F. (1981). Phenomenography – Describing conceptions of the world around
us. Instructional Science 1981, Vol.10, s.177–200.
Marton, F. (2013). Förord. I Holmqvist Olander, M. (Red.), Learning study i
förskolan (s. 15–16), Lund: Studentlitteratur.
80

Emilia Sundkvist

Marton, F. & Booth, S. (2000). Om lärande. Lund: Studentlitteratur.
Marton, F. & Tsui, A.B.M. (2004). Classroom discourse and the space of learning.
New Jersey: L. Erlbaum Associates 2004
Marton, F., Dahlgren, L. O., Svensson, L. & Säljö, R. (1999). Inlärning och
omvärldsuppfattning. Stockholm: Prisma.
Mauritzson, U & Säljö, R. (2001). Adult questions and children´s responses: Coordination of perspectives in studies of children´s theories of other
minds. Journal of Educational Research, 45 (3), s. 213–231.
Patel, R. & Davidson, B. (2019). Forskningsmetodikens grunder. Att planera,
genomföra och rapportera en undersökning. Lund: Studentlitteratur.
Phillips, D. C. & Soltis, J. F. (2010). Perspektiv på lärande. Falun: Norstedts.
Piaget, J. (1968). Barnets själsliga utveckling. Falun: Nordstedts.
Pramling, I. (1994). Kunnandets grunder. Prövning av en fenomenografisk ansats till
att utveckla barns sätt att uppfatta sin omvärld. Göteborg: Acta
Universitatis Gothoburgensis.
Pramling Samuelsson, I. & Asplund Carlsson, M. (2014). Det lekande lärande barnet
i en utvecklingspedagogisk teori. Stockholm: Liber.
Pramling Samuelsson, I. & Mårdsjö Olsson, A-C. (2013). Utvecklingspedagogik
learning studies. I Holmqvist Olander, M. (Red.), Learning study i
förskolan (s. 61–78). Lund: Studentlitteratur.
Pramling Samuelsson, I. & Sheridan, S. (2006). Lärandets grogrund. Perspektiv och
förhållningssätt i förskolans läroplan. Lund: Studentlitteratur.
Skinner, B. F. (1981). Selection by consequences. Science 1981, Vol.213 (4507), 501–
504.
Skinner, B. F. (1986). Teaching science in High-school - What is wrong? Science, Vol.
159, (3816), 704–710.
Strandberg, L. (2017). Vygotskij i praktiken. Lund: Studentlitteratur.
81

Emilia Sundkvist

Sundberg, G. (2011). John Dewey – reformpedagog för vår tid? I Forssell, A. (Red.),
Boken om pedagogerna (s.103–129). Stockholm: Liber.
Säljö, R. (2014). Lärande i praktiken. Ett sociokulturellt perspektiv. Stockholm:
Prisma.
Säljö, R. (2015). Lärande. En introduktion till perspektiv och metaforer. Malmö:
Gleerups.
Trost, J. (2010). Kvalitativa intervjuer. Lund: Studentlitteratur.
Utbildningsstyrelsen (2014). Grunderna för förskoleundervisningens läroplan 2014.
Helsingfors: Utbildningsstyrelsen.

82

Emilia Sundkvist

Bilaga 1.

Frågeguide

1. När tänker du att barn lär sig mest?
2. Vad tror du att påverkar barns förmåga att lära sig?
3. Hur bygger ni upp er verksamhet för att gynna barnens lärande?
4. Vilken är din roll som pedagog när det gäller barnets lärande?
5. Kan man, eller hur kan man som pedagog stöda barns lärande?
6. Vilka andra sociala relationer kan vara gynnsamma för barnet där det gäller barnets
lärande?
7. Hur ser du på lekens roll i er pedagogiska verksamhet?
8. Vilka styrkor eller svagheter ser du att finns i den fria leken?
9. Hur ser du på miljöns betydelse för barns lärande?
10. Hur kommer det sig att ni utformat den fysiska miljön som ni gjort?
11. Hur kommer det sig att ni bedriver den pedagogiska verksamhet som ni gör?
▪

Något särskilt som inspirerat dig?

12. Vad brukar vara din utgångspunkt när ni går in för ett lärandemål eller tema?
13. Beskriv ett lärandemål eller tema som du på er förskola arbetat med?
14. Kan du beskriva något av tillfällena när du arbetade kring detta?
▪

Vem deltog?

▪

Vad gjorde barnen?
83

Emilia Sundkvist

▪

Vilken var din roll?

15. Dokumenterade ni detta på något sätt?
▪

Hur?

16. Skedde det någon utvärdering av lärandestunderna?
▪

Hur?

17. Anpassar ni lärandestunderna efter barnens utvecklingsnivå?
▪

Hur?

18. Kan du berätta om den dokumentation som görs på er förskola?
▪

Hur / vad dokumenterar ni?

19. Vilka brukar ta del av det ni dokumenterar?
20. Vad kännetecknar enligt dig ett lyckat utfört lärandemål/ tema?
21. Vilka tankar har du om läroplanen?
22. Finns det något område som du gärna skulle lära dig mera om?
23. Känner du att du har en förståelse för den syn på barns lärande som presenteras i
läroplanen?
24. Känner du att du har en förståelse för den syn på miljöns betydelse som presenteras
i läroplanen?
25. Hur ser du på den typ av dokumentation som presenteras i läroplanen?
26. Har er verksamhet på något sätt förändrats sedan ibruktagandet av läroplanen?
27. Finns det synsätt och arbetssätt i läroplanen som du känner att du inte kan eller
vill tillämpa i er verksamhet?

84

