”Du är nog fruktansvärt dum i huvudet, helt ärligt”
En studie som analyserar åsiktsextremism och diskussionskvalitet på
sociala medier

Anna Ingman

Statskunskap med
masskommunikation
Pro gradu
Handledare: Kim Strandberg
Fakulteten för samhällsvetenskaper
och ekonomi
Åbo Akademi
Vasa, 2019

Abstrakt
Författare:
Anna Ingman

Årtal:
2019

Arbetets titel:
”Du är nog fruktansvärt dum i huvudet, helt ärligt”
En studie som analyserar åsiktsextremism och diskussionskvalitet på
sociala medier.
Opublicerad avhandling för magisteravhandling i statskunskap med
masskommunikation.
Vasa: Åbo Akademi. Fakulteten för samhällsvetenskaper och ekonomi.
Abstrakt:
Näthat, radikala åsikter och felaktig information förekommer alltmer på
sociala medier. En bidragande orsak är att man enkelt kan hitta
likasinnade på internet och samtidigt undvika motstridiga åsikter. När
man enbart diskuterar med likasinnade kan individernas åsikter
polariseras och i värsta fall radikaliseras. Avhandlingen baseras på den
deliberativa demokratin och framför allt de allvarliga problem som kan
uppstå när likasinnade diskuterar i så kallade isolationsbubblor.
Studiens syfte är att analysera skillnaden mellan när likasinnade och
oliksinnade diskuterar sinsemellan på Facebook. De centrala
frågeställningarna är om diskussioner bland likasinnade på sociala medier
visar fler tecken på radikala åsikter och extremt diskussionsklimat, samt
om diskussionerna blir mer extrema över tid i jämförelse med de
diskussioner där olika åsikter representeras. Materialet är taget från två
åländska Facebookgrupper och metoden kvantitativ innehållsanalys
används för att kunna svara på frågeställningarna.
Resultatet visar att diskussioner mellan oliksinnade överraskande nog
visar fler tecken på radikala åsikter och blir även mer extrema över tid än
när likasinnade diskuterat med varandra.
Nyckelord: deliberativ demokrati, gruppolarisering, åsiktsextremism,
likasinnade, diskussion
Handledare: Kim Strandberg

Sidantal
61

Innehållsförteckning
1 Introduktion ............................................................................................................ 4
1.1 Tematik ............................................................................................................. 5
1.2 Syfte och frågeställning ................................................................................... 6
1.3 Avhandlingens disposition ............................................................................... 7
2 Referensram ............................................................................................................ 8
2.1 Deliberativ demokrati ...................................................................................... 8
2.1.1 Deliberativ demokrati på internet.............................................................. 11
2.2 Enklavdeliberation ......................................................................................... 14
2.2.1 Enklavdeliberation på internet .................................................................. 17
2.3 Gruppolarisering ............................................................................................ 20
2.3.1 Gruppolarisering på internet ..................................................................... 22
2.3.2 Tidigare forskning om gruppolarisering ................................................... 23
2.4 Sammanfattning av referensramen .............................................................. 25
3 Metod och material ............................................................................................... 26
3.1 Val av metod ................................................................................................... 26
3.1.1 Alternativt tillvägagångssätt ..................................................................... 27
3.2 Val av material ............................................................................................... 28
3.2.1 Avgränsning .............................................................................................. 29
3.2.2 Urvalsstrategi ............................................................................................ 29
3.2.3 Eventuell problematik med valet av material............................................ 32
3.3 Operationalisering ......................................................................................... 32
3.3.1 Formvariabler ............................................................................................ 32
3.3.2 Innehållsliga variabler ............................................................................... 33
3.4 Undersökningens uppbyggnad...................................................................... 37
3.5 Validitet och reliabilitet ................................................................................. 37
3.6 Sammanfattning ............................................................................................. 38
4 Resultat .................................................................................................................. 39
4.1 Diskussionernas kvalitet ................................................................................ 39
4.2 Diskussionernas utveckling över tid ............................................................. 45
4.3 Sammanfattning av resultat .......................................................................... 48
5 Diskussion .............................................................................................................. 49

Litteraturförteckning............................................................................................... 52
Internetreferenser ................................................................................................ 58
Bilaga 1 – Kodbok .................................................................................................... 59

Figurförteckning över tabeller
Tabell 1. Definition och exempel på hövlighet .......................................................... 35
Tabell 2. Definition och exempel på ohövlighet ........................................................ 35
Tabell 3 Ton på diskussion ........................................................................................ 40
Tabell 4 Inläggens hövlighet ...................................................................................... 41
Tabell 5 Inläggens ohövlighet .................................................................................... 41
Tabell 6 Skribentens argumentation........................................................................... 42
Tabell 7 Inläggens interaktioner................................................................................. 43
Tabell 8 Diskussionernas utveckling över tid ............................................................ 46

Anna Ingman

1 Introduktion
Näthat och radikala åsikter hör numera till det vardagliga livet, människor skriver
förhastade och extrema kommentarer på internet och på sociala medier (Bjurwald,
2013). Även falsk information sprids ständigt via sociala medier, vilket gör att
människor slutligen skapar en förvrängd syn på verkligheten (Sunstein, 2017).
Sunstein menar att människor som lever i en välfungerande demokrati inte kan gömma
sig i informationsbubblor där det enbart förekommer åsikter som liknar deras egna.
Sanningen är att dagens demokrati går mot en riktning där människor själva väljer att
undvika motstridiga åsikter, vilket gör att diskussionerna blir ensidiga och förstärker
fördomar (Sunstein, 2017).
Terrorist- och hatgrupper skapas när likasinnade enbart diskuterar med varandra
(Sunstein, 2017). Grupperna har länge rekryterat personer via internet och sociala
medier där deras dagliga verksamhet består av att förespråka olika konspirationsteorier
samt lära ut hur man tillverkar bomber. De använder sociala medier för att inspirera
och rekrytera de som Sunstein kallar för ”ensamvargar” (2017, s. 236). Likasinnades
diskussioner på internet är en stor fara för demokratins framtid och människor får det
svårt att skilja på den fysiska och virtuella världen (Bjurwald, 2013).
På internet kan vi enkelt anknyta till personer som delar våra idéer och intressen
(Strandberg, Grönlund, & Himmelroos, 2019). Speciellt Facebook har blivit ett
populärt forum där likasinnade lätt kan hitta varandra. I slutet på 2017 hade Facebook
över 2,2 miljarder månatligt aktiva användare (Schmidt, Zollo, Scala, Betsch, &
Quattrociocchi, 2018). Människor diskuterar med likasinnade varje dag både fysiskt
och på internet, men när motstridiga åsikter inte tas i beaktande kan gruppolarisering
och extremism uppstå, vilket Sunstein (2009) menar att i värsta fall kan resultera i våld
och terrorism.
På internet sprids dessutom felaktig information, även kallad falska nyheter (från
engelskans fake news) snabbt. Information som kan vara svår eller helt och hållet
omöjlig att stoppa och korrigera. Dessa isolationsbubblor, som Sunstein kallar
echochambers på engelska (ungefär: ekokammare), leder till att människor får en

4

Anna Ingman
förvriden verklighetsuppfattning och kan vara skadligt för ett samhälle och
demokratin. Några exempel där isolationsbubblor och felaktig information har
påverkat samhällen var när en stor andel osäkra väljare röstade för brexit. Ett annat
exempel är det amerikanska presidentvalet 2016 när Donald Trump valdes (Sunstein,
2017, s. 11).
Forskare har främst fokuserat på hur likasinnades diskussioner utvecklas i fysisk form
men forskning på hur dessa diskussioner formas på internet och sociala medier finns
dessvärre inte i lika stor utsträckning. Den här avhandlingen handlar om diskussioner
på sociala medier som är ett växande nätverk där människor från olika delar i världen
samlas och diskuterar.

1.1 Tematik
Den deliberativa demokratiteorin, även kallad samtalsdemokrati, har som yttersta mål
att förbättra ett samhälle genom kommunikation. I ett deliberativt samtal är
utgångspunkten att medborgare med olika åsikter ska mötas, diskutera och
tillsammans fatta beslut som gynnar samtliga deltagare (Sunstein 2002; Chambers
2003; Lindell 2015). Kommunikation anses därför vara en av de viktigare
hörnstenarna i en demokrati där den deliberativa demokratin understryker allas rätt till
lika värde (Fishkin, 1991). Dock uppstår ibland diskussioner där åsikterna före
deliberationen inte är tillräckligt varierande. Diskussioner likasinnade emellan
kommer i denna avhandling även att benämnas enklavdeliberation, som betonar
diskussioner vars innehåll saknar avvikande åsikter eller där motstridig information
undviks (Sunstein, 2002; Grönlund, Herne, & Setälä, 2015; Lindell, 2015).
Problematiken med att likasinnade enbart diskuterar med varandra är att gruppen under
diskussionens gång kan bli mer extrem eller radikal. Detta fenomen kallas för
gruppolarisering och kan i allra värsta fall leda till våldsamma handlingar.
Gruppolarisering sker när en grupp likasinnade diskuterar sinsemellan och stärker de
attityder och åsikter som råder i gruppen från början. Gruppen får alltså tillsammans
mer extrema åsikter än vad en individuell medlem skulle få ensam (Sunstein 2002;
2017; Grönlund et al., 2015, s. 997).

5

Anna Ingman
Att kommunicera och diskutera med likasinnade har blivit betydligt enklare i och med
internets och de sociala mediernas utveckling. Bland annat Sunstein (2002; 2017) har
varit bekymrad över hur gruppolarisering kan uppstå och spridas på internet. På olika
söktjänster och sociala medier kan människor numera filtrera den information de anser
intressant och samtidigt undvika motstridiga åsikter. Enligt Sunstein ger internet en
bra grund för att extremism ska frodas. Likasinnade hittar varandra lätt och kan utan
störningsmoment diskutera fritt. Att personer med liknande åsikter upprepade gånger
diskuterar med varandra och tillsätter varandra i en extremare position bidrar till en
större fragmentering i samhället (Sunstein, 2017, ss. 76–77).

1.2 Syfte och frågeställning
Jag är intresserad av att undersöka hur naturligt förekommande diskussioner på sociala
medier utvecklas och tar form med särskild fokus på polarisering och extremisering.
Att internetdiskussioner radikaliseras kan få negativa konsekvenser och myndigheter
har stött på problem med hur de praktiskt ska övervaka de diskussioner som spårat ur
(Bjurwald 2013, 15). Det blir ständigt enklare att hitta likasinnade på internet. Därför
kommer jag inom ramen för denna avhandling att empiriskt undersöka huruvida
diskussioner på internet bland människor med liknande åsikter uppvisar tecken på
åsiktsextremism. Syftet är att analysera skillnaden mellan likasinnades diskussioner
och diskussioner där olika åsikter är representerade. Samtidigt som jag analyserar
skillnaden mellan dessa olika diskussionsformer ska jag också undersöka ifall
diskussionerna blir mer extrema under deliberationens gång.
Det finns även en hel del forskning kring gruppolarisering utförd av Sunstein (2002;
2007; 2009; 2017) och bland annat Grönlund, Herne och Setälä (2015) har gjort
liknande studier. Forskarna jämförde oliksinnade och likasinnades diskussioner med
varandra, men fann inga signifikanta tecken på gruppolarisering. Däremot analyserade
forskarna enbart fysiska samtal, men beter sig diskussionsdeltagare likadant på
internet och sociala medier?
Motivet till att undersöka diskussioner på internet är främst att det saknas tidigare
forskning på naturligt förekommande internetdiskussioner (Wojcieszak & Mutz,
2009) och de studier som liknar denna har oftast varit experimentella där deltagarna är

6

Anna Ingman
medvetna om att deras åsikter analyseras av en utomstående part, alltså forskaren. En
viktig empirisk fråga är om diskussioner likasinnade emellan på sociala medier leder
till gruppolarisering. Syftet är alltså att undersöka om det förekommer någon större
skillnad gällande polarisering i diskussioner likasinnade emellan jämfört med
diskussioner mellan oliksinnade personer. Ämnet är aktuellt och dagligen publiceras
näthat och extrema kommentarer på internet (Bjurwald, 2013).
Därför är de centrala frågeställningarna som behandlas i denna studie följande:
1.

Uppvisar diskussioner bland likasinnade på sociala medier fler tecken på radikala
åsikter och extremt diskussionsklimat i jämförelse med diskussioner där personer
har olika åsikter?

2.

Blir diskussioner bland likasinnade mer extrema under diskussionens gång till
skillnad från diskussioner där personer har olika åsikter.

1.3 Avhandlingens disposition
För att kunna undersöka om diskussioner på sociala medier visar tecken på radikala
åsikter samt om diskussionerna blir mer extrema över tid behövs en redogörelse för
varför människor uttrycker åsiktsextremism. Följande kapitel (kapitel två) inleds med
tidigare forskning om den deliberativa demokratin, enklavdeliberation och
gruppolarisering. Eftersom denna studie fokuserar på diskussioner på sociala medier
presenteras även hur dessa tar sig uttryck i diskussioner på internet och sociala medier.
I kapitel tre presenteras valet av metod och material samt undersökningens
uppbyggnad. I operationaliseringen ges direkta exempel på de kommentarer som
analyserats. I kapitel fyra presenteras avhandlingens resultat och i det sista kapitlet förs
en slutdiskussion.

7

Anna Ingman

2 Referensram
Avsikten med detta kapitel är att komma fram till hur fenomenet gruppolarisering
uppstår och varför skribenter uttrycker åsiktsextremism. Därför börjar kapitlet med en
allmän redogörelse över vad deliberativ demokratiteori är, det vill säga en normativ
teori som innefattar en modell genom vilken demokratiska beslut fattas primärt genom
diskussion. Trots den deliberativa demokratimodellens goda intentioner finns det ändå
en risk för oönskade bieffekter. Enklavdeliberation är en sådan oönskad bieffekt där
deliberationen inte anses vara jämlik i den meningen att människor av olika bakgrund
deltar. Slutligen presenteras gruppolarisering, vilket kan uppstå när personer i en
deliberation inte representerar olika åsikter och deras åsikter blir mera extrema vid
deliberationens slut än de var före diskussionen (Grönlund, Herne, & Setälä, 2015).
Eftersom denna avhandling fokuserar på diskussioner på sociala medier avslutas
respektive kapitel med empirisk forskning kring fenomenen på internet och sociala
medier.

2.1 Deliberativ demokrati
Grundtanken i den deliberativa demokratiteorin är att förbättra samhällen genom att
medborgare samlas för att tillsammans fatta beslut som gynnar alla (Lindell, 2015, s.
5). För att ett samhälle ska kunna vara demokratiskt krävs några separata
förutsättningar. Premisserna för en demokrati är politisk jämlikhet, förbud mot
förtryckarregim och deliberation (Fishkin, 1991, s. 29). Fishkin (1991, s. 36) menar att
deliberation till och med är den viktigaste förutsättningen i en fungerande demokrati,
vilket understryker samtalets och kommunikationens betydelse i ett demokratiskt
samhälle. Samtalets och kommunikationens roll i en demokrati är att tydliggöra, reda
ut och reflektera över olika åsikter mellan personer (Fishkin, 1991; Lindell, 2015).
Inom den deliberativa demokratin, som även är känd som samtalsdemokrati eller
diskussionsdemokrati, understryks behovet av diskussion och dialog mellan
människor i ett samhälle (Premfors & Roth , 2004, s. 8). Inom denna normativa teori
sätter man alltså stort fokus på själva samtalsprocessen, men det finns vissa kriterier
som behöver uppfyllas för att den ska fungera optimalt ur demokratisk synvinkel.
Idealet är att personer som representerar olika åsikter tillsammans ska fatta ett beslut
genom att rationellt diskutera frågan innan beslutet tas. Denna typ av diskussion kallas

8

Anna Ingman
för deliberation (Chambers, 2003). Forskare har inte lyckats komma överens om en
enskild definition för begreppet (Mendelberg, 2002), men Chambers (2003, s. 309)
förklarar deliberation så här:
”Debatt och diskussion där syftet är att nå förnuftiga och välinformerade åsikter, genom att
deltagarna granskar sina preferenser i ljuset av ny diskussion, ny information och yrkanden gjorda
av andra deltagare. Även om konsensus inte behöver vara det ultimata målet med deliberation och
deltagarna förväntas driva sina egna intressen, karakteriseras deliberation av ett övergripande
intresse för resultatets legitimitet (förstått som beaktande av alla som berörs av beslutet).”1

Inom alla samhällen skapas dagligen otaliga deliberativa grupper som diskuterar olika
sakfrågor (Sunstein, 2002; Mendelberg, 2002). Syftet med deliberation är att genom
vältänkta argument fatta ett gemensamt beslut som är gynnsamt för samtliga deltagare
i diskussionen (Chambers, 2003). Lindell (2015, ss. 28–40) har sammanfattat några
centrala punkter som borde ingå i ett deliberativt samtal. Idealet för en deliberation är
att genom argumentation, inklusion, jämlikhet och reflektion hitta en lösning på ett
givet problem. En viktig faktor är således att samtliga deltagare är engagerade,
eftersom likgiltighet kan skapa störningsmoment i diskussionen. Med jämlikhet avses
att alla har rätt till lika långa framföranden av argument och att samtliga deltagare har
samma värde. Som deltagare i en deliberativ diskussion ska man bemötas lika
oberoende av kön, intellektuell nivå eller ledarskapsförmåga (Lindell, 2015, ss. 35–
37). I varje deliberation går deltagarna successivt igenom alla argument och reflekterar
över dessa. Själva argumentationen är därför viktig i en deliberativ diskussion
eftersom alla argument som förs fram i en deliberation ska jämföras och utvärderas.
Det argument som väger tyngst och kan accepteras av samtliga deltagare utgör det
slutliga beslutet. I ett deliberativt samtal sätter man därför ofta upp regler för att kunna
skapa ett öppet och pålitligt diskussionsklimat (Lindell, 2015, ss. 5–6).
Den deliberativa demokratiteorins grundläggande syfte var att öka legitimiteten i en
demokrati. Samma tankesätt och fokus finns fortfarande, men bland annat Mendelberg
(2002, s. 152) menar att den deliberativa demokratin är svår att genomföra i praktiken.
Han hävdar att de verkliga deliberativa diskussionerna enbart kan äga rum i mindre

1

Översättning av Lindell (2015, 22)

9

Anna Ingman
grupper, bestående av upp till tjugo personer, vilket idealet egentligen är ämnat för.
Deliberativa samtal kan dessutom vara tidskrävande och medborgare kan behöva
uppoffra fritid för att kunna delta i diskussionerna (Lindell, 2015, s. 21). I syfte att nå
upp till en deliberativ demokratisk verklighet och analysera effekten av teorin,
arrangerar forskare så kallade deliberativa mini-demos. Deltagarna består då ofta av
frivilliga, slumpmässigt eller strategiskt utvalda individer (Lindell 2015, s. 52).
Chambers (2003) hävdar att den deliberativa demokratiteorin har gått från att vara ett
teoretisk påstående till en mera realistisk verklighet.
När medborgare inkluderas i beslutsfattandeprocesser vidgas deras syn på politik och
det egna samhället. Studier visar att medborgare kan bli mera engagerade och aktiva i
medborgarfrågor, vilket kan få deras ursprungliga åsikter att förändras (Mendelberg,
2002; Fishkin, He, Luskin, & Siu, 2010). Deliberation kan peka ut nya sätt att tänka
kring en politisk sakfråga. Samtidigt som människor skapar en förståelse för att det
finns varierande åsikter skapas även en öppenhet och empati för andra personer i
gruppen. När individen kan vidga sina vyer och respektera motargument ökar även
kvaliteten hos de egna argumenten. Om allt fler beslut skulle ske genom deliberation
menar Mendelberg (2002) att samhällets sociala kapital skulle öka, eftersom besluten
då kunde anses vara politiskt legitima.
Den deliberativa teoretikern Habermas (1996) har framhållit möjligheten att
deliberation kan omvandla individer till bättre demokratiska medborgare. En enskild
medborgare kan före deliberation inte göra en konsekvent uppställning av politiska
idéer. Däremot kan en deliberativ överläggning underlätta deras utveckling, eftersom
deliberation kräver att man delar med sig av sina egna intressen och behov, som andra
i sin tur ska acceptera och respektera.
Deliberativ demokratiteori är således en normativ teori som inkluderar olika
tillvägagångssätt där samhällen kan förbättra sin demokrati genom diskussion. Precis
som att en demokrati ska utgå ifrån medborgarna, vill samtalsmodellerna inom den
deliberativa demokratin inkludera dem i offentliga debatter. Med hjälp av teorin
undersöker man kritiskt argumentens kvalitet, substans och rationalitet, samtidigt som
man kritiserar de institutioner som inte lever upp till en normativ standard. Enligt
Mendelberg (2002, s. 181) är deliberation ett politiskt ingripande som efter enhälliga
10

Anna Ingman
regler verkar fungera särskilt bra på frågor som berör objektiva sanningar. Forskare
menar att teorin, i sig, är mera rättvis och bokstavligen mera demokratisk än de
realistiska demokratimodellerna (Chambers 2003, ss. 307–309; Mendelberg, 2002).
Sammanfattningsvis

förväntas

deliberation

leda

till

empati

mellan

gruppmedlemmarna och man får en bredare förståelse för människors intressen genom
en jämlik, öppen och ömsesidig diskussion med motiverade argument. Resultaten från
en deliberation medför även andra fördelar. Till exempel blir medborgarna mera
upplysta om sina egna behov och få ta del av andras erfarenheter. De klarar dessutom
bättre av att lösa problem och konflikter, blir mera engagerade i politik och kan på så
sätt uppfatta sitt politiska system som mer legitimt (Mendelberg 2002). Deliberativa
diskussioner äger dagligen rum inom organisationer, på arbetsplatser, i skolor och där
människor möts. Diskussioner förs även ständigt inom politiska partier samt via media.
Sunstein (2002) vill kalla dessa diskuterande grupper för deliberativa grupper.
Speciellt på internet tenderar allt fler personer att diskutera med varandra i olika forum
och på sociala medier.

2.1.1 Deliberativ demokrati på internet
Sedan internets uppkomst har plattformen förväntats förbättra den politiska
diskussionen, särskilt diskussionsgrupper på olika nätforum (Papacharissi, 2004, s.
260; Wojcieszak & Mutz, 2009, s. 40; Gimmler, 2001). Senare fanns det lika höga
förhoppningar på de verktyg som erbjuds via sociala medier (Hampton, Shin, & Lu,
2016). Termen deliberation på internet (på engelska: online deliberation) är en bred
term som kan syfta på alla typer av diskussioner på internet. Även om det finns
omstridda tankar om hur själva regelverket kring en deliberation på internet ska se ut,
ska diskussionen generellt innehålla den deliberativa demokratins fyra grundpelare,
det vill säga att diskussionen är jämlik och inkluderande samt att deltagarna är
respektfulla och reflekterar kring varandras argument (Eilders & Friess, 2015;
Strandberg & Grönlund, 2018).
Det deliberativa idealet till trots är forskare ändå medvetna om att en stor del av
kommentarerna på internetforum är negativa där människor ofta skriver ohövligt eller
respektlöst (Strandberg, 2008, s. 85). Även Papacharissi (2004, ss. 267–268) håller

11

Anna Ingman
med om att det råder brist på hövlighet inom de nätbaserade diskussionerna. Enligt
henne kan hövlighet och generell artighet värderas som indikatorer för ett funktionellt
demokratiskt samhälle, där speciellt hövligheten alltid varit ett krav för det deliberativa
samtalet (Papacharissi, 2004, s. 260). När människor vill uttrycka känslor och
eventuell aggressivitet skriver de ofta offensiva och meningslösa kommentarer. I de
flesta fall publiceras då innehåll med förhastade åsikter istället för genomtänkta och
ändamålsenliga argument. Diskussioner på internet innehåller ofta förolämpningar,
där målet är att förödmjuka personer med motsatta åsikter.
En annan bidragande faktor till det ökade näthatet är möjligheten att uttala sig
anonymt. Enligt Tolkin (2013, s. 8) sker det en betydande förändring inom det
deliberativa klimatet på internet då allt fler diskussionsmedlemmar väljer att uttrycka
sig anonymt och den fysiska skribenten förblir okänd. Medlemmarna är antingen helt
anonyma eller använder pseudonymer, vilket innebär att skribenten istället använder
sig av ett slags signum på internet som inte kan kopplas till personens riktiga identitet.
På internet finns flera lättillgängliga möjligheter för politiskt engagemang, vilket
skiljer sig från de traditionella deltagandekanalerna som sker i fysisk form. Personer
som inte tidigare varit engagerade har via internet fått en chans att träda fram (Gibson,
Lusoli, & Ward, 2005, s. 578). Price (2009, s. 37) menar att, att diskutera på internet,
istället för ansikte mot ansikte, kunde vara mera användbart i deliberativa syften.
Fördelar med att diskutera på nätet är att personer inte behöver mötas fysiskt och att
man har en större anonymitet på internet. Dessutom kan deliberation på internet vara
mera jämlikt, eftersom deltagarna inte kan döma andra personer utifrån social status
(Price, 2009, s. 43). Man måste förlita sig på textbaserade argument istället för att
påverkas av vokala ljud, ansiktsuttryck och kroppsspråk, något som Price menar
underlättar ett öppet diskussionsklimat med utbyte av kontroversiella åsikter. Dagens
teknologi gör det möjligt för geografiskt utspridda personer att samtala, vilket ger
deliberationen en större räckvidd och ökad representation. Dessutom kan det vara en
ekonomisk fördel att deliberera på internet (Price, 2009, s. 42).
Min (2007, s. 1375) har däremot ifrågasatt om diskussioner på internet någonsin kan
bli verkligt deliberativa. Han får stort medhåll av Strandberg (2008, ss. 84–85), vars
studie indikerar att deliberativa ideal i diskussioner på internet sällan uppfylls.
12

Anna Ingman
Strandberg kunde till exempel bevisa att i mindre än 20 procent av de analyserade
diskussionerna kom deltagarna fram till ett gemensamt beslut. Forskaren hävdar att
det är relativt lätt att ta emot information på internet, vilket sänker tröskeln för
medborgarna att lära sig mera om samhället. När medborgarna blir informerade om
offentliga angelägenheter är de därmed mera benägna att bli aktiva i samhällsfrågor.
Internet möjliggör en tvåsidig kommunikation, vilket kan stärka och förbättra
kontakten mellan medborgare och beslutsfattare (Strandberg, 2008, s. 73).
Hampton, Shin och Lu (2016) har undersökt politiska diskussioner på sociala medier
närmare och hur de påverkar den fysiska deliberationen utanför internet. Även om
förhoppningarna var att diskussioner på sociala medier skulle bidra till en bättre
politisk insikt, kunde forskarna bevisa det motsatta. Enligt Hamtons et al. (2016, s.
1102) studie kan diskussioner på sociala mediesidor ha en direkt och negativ inverkan
på det verkliga deliberativa samtalet. Att deliberera via sociala medier kan även i vissa
fall leda till en tystnadsspiral, vilket förklaras närmare i delkapitel 2.3, och på så sätt
förhindra politisk diskurs.
Utifrån Strandbergs studier (2008, s. 82) verkar det finnas två diskussionstyper på
internet. Antingen är de korta, livlösa och har en låg intensitet alternativt är de långa,
intensiva och livliga. Han menar att de långa diskussionerna som uppstår naturligt på
internet skulle kunna ha potential att följa ett deliberativt mönster, eftersom det visade
sig att många diskussioner är jämlika och att forumen har en varierad fördelning av
ämnen. Däremot kan det vara svårt för deltagarna att hålla sig till det ämne som var
diskussionens ursprungliga syfte. Skribenterna har dessutom en benägenhet att byta
samtalsämne mitt i diskussionen. Diskussionsdeltagarna reflekterar inte över andras
åsikter och de tar heller inte ansvar över de synpunkter som de själva publicerar
(Strandberg, 2008, s. 85).
Bland annat Strandberg och Grönlund (2018) menar att det finns en rad effekter, både
positiva och negativa, som kan uppstå

i

en deliberation på internet.

Internetdiskussioner kan bland annat medföra tillit hos andra deltagare och förändra
deras ursprungliga attityder (Eilders & Friess, 2015; Grönlund & Strandberg, 2012)
samt öka deltagarnas effektivitet och deras vilja att delta i politiken (Min, 2007). Det
finns ett par effekter som kan uppstå från naturligt förekommande diskussioner.
13

Anna Ingman
Enklaver är ett exempel som förklaras närmare i nästa delkapitel – ett fenomen som
lätt uppstår på sociala medier där de kan växa och formas (Sunstein, 2017, s. 86). Som
internetanvändare kan man enkelt söka upp personer som har liknande värderingar,
vilket både underlättar och förstärker möjligheten att samla de som delar åsikter även
om de är geografiskt spridda (Papacharissi, 2004, s. 268; Sunstein 2007, s. 53).

2.2 Enklavdeliberation
Den deliberativa demokratin har som mål att med hjälp av diskussioner förbättra
demokratiska processer. En av deliberationens nyckelfunktioner är att deltagarna har
konkurrerande åsikter (Grönlund et al., 2015, s. 996) och kan visa respekt, öppenhet
och empati för varandra. Dessvärre förekommer diskussioner som inte klarar av att
följa deliberativa riktlinjer och som enligt Mendelberg (2002) till och med kan
medföra bakslag. Enklavdeliberation är en av deliberationens bieffekter och avser en
diskussion där en viss åsikt har stor majoritet bland deltagarna eller där alla är av
samma åsikt. När en övervägande del av diskussionsdeltagarna till exempel består av
ett kön, en etnicitet eller någon annan specifik grupp anses dessa deltagargrupper också
höra till enklavdeliberation (Sunstein, 2002; Lindell, 2015). Definitionen av denna typ
av diskussion nämndes för första gången i Mansbridges (1994, s. 63) studie (Grönlund
et al., 2015; Lindell, 2015). När det inte förekommer motstridiga åsikter i en diskussion
använder bland annat Sunstein (2002; 2007; 2009; 2017) tillsammans med andra
forskare det engelska uttrycket enclave deliberation. Än så länge finns det inget
svenskspråkigt begrepp för när grupper av enklaver diskuterar men Lindell (2015, s.
66) har direkt översatt termen och kallar det för enklavdeliberation. I dag används
begreppet ofta när likasinnade personer diskuterar med varandra (Grönlund et al.,
2015, s. 996).
Att personer med liknande åsikter delibererar anses per definition inte vara en del av
den deliberativa demokratin, eftersom en nödvändig utgångspunkt i en deliberation är
att åsikterna ska vara tillräckligt varierande. Till exempel Thompson (2008, s. 502)
menar att om personer före deliberation har liknande åsikter och argument är det
omöjligt att fullfölja ett deliberativt mönster eftersom motsatta åsikter inte finns
representerade. Sunstein (2002, s. 186) påstår däremot att enklavdeliberation tillhör
den deliberativa demokratin eftersom också likasinnade personer kan ha olika

14

Anna Ingman
uppfattningar om och perspektiv på den gemensamma åsikten. Dessutom skulle det
vara problematiskt om alla meningsskiljaktigheter skulle mätas innan en deliberation
påbörjas.
Faktum är att de flesta diskussioner som uppstår av sig själva i samhället sker i
enklaver. Enligt Mutz (2006) har individer en tendens att söka sig till personer som
har liknande åsikter och tankar. En viktig orsak är att människor vill undvika
eventuella konflikter med personer vars åsikter är avvikande och därför kan det vara
tryggare att diskutera med likasinnade, som samtidigt kan bekräfta de egna åsikterna.
Mutz hävdar att detta kan vara en bidragande faktor till att kommunikation mellan
åsiktsgränserna numera sker i ringare omfattning. Taber och Lodges (2006) forskning
kan också bevisa att man är mera villig att tro på de argument och upplysningar från
personer som delar ens åsikter än personer med avvikande åsikter.
Sunstein (2002; 2007) ifrågasätter dock hur en demokrati skulle se ut om människor
enbart lyssnade, diskuterade och pratade med likasinnade personer. Det är viktigt att
likasinnade personer får utrymme för deliberation, men det är minst lika viktigt att se
till att medlemmarna i de berörda grupperna inte isoleras från att kommunicera med
personer som har andra åsikter. I dessa sammanhang finns det en stor risk för att
åsikterna polariseras och blir mer extrema än vad de initialt var, eftersom individerna
enbart hör argument som stöder deras egna åsikter (Grönlund et al., 2015, s. 998).
Detta fenomen kallas för gruppolarisering och förklaras ytterligare i delkapitel 2.3.
Mutz (2006, s. 133) hävdar att enklaver kan spela en distinkt fördelaktig roll i det
politiska samhället, där mera tillbakadragna människor får en chans att träda fram.
Sunstein (2000, s. 105) menar till exempel att dessa tillbakadragna personer ofta har
en lägre status i samhället. Personer som delibererar med likasinnade kan uppleva att
de lättare kan framföra sina åsikter, utan att behöva vara rädd att bemöta motargument.
Det finns därför en stor chans att enklavdeliberation resulterar i polarisering, men även
positiva följder kan uppstå från en diskussion av denna typ. Det är till exempel tack
vare enklavdeliberation som slaveriet upphörde, de mänskliga rättigheterna blev fler
samt att kvinnor fick mer inflytande i samhället (Sunstein 2007, s. 76). Även
Mansbridge (1994, s. 63) förespråkar att demokratin kunde gynnas av enklaver som

15

Anna Ingman
fritt får diskutera och på så sätt utveckla de egna åsikterna. I likasinnade grupper vågar
deltagare uttrycka sina åsikter utan att riskera att bli kritiserad eller avvisad.
För att undersöka sambandet mellan enklavdeliberation och åsiktspolarisering
arrangerade Grönlund et al. (2015) ett deliberativt mini-demos. Forskarnas hypoteser
var att deliberation i likasinnade, - alternativt oliksinnade grupper leder till
åsiktspolarisering samt att deliberation i likasinnade, - alternativt oliksinnade grupper
förstärker kognitiva fel. Totalt 207 medborgare deltog i experimentet där deltagarna
antingen var för eller emot immigration. Beroende på vilken åsikt deltagarna hade om
immigration, delades de in i tre separata grupper, likasinnade emot immigration,
likasinnade för immigration samt en blandad grupp där åsikterna var blandade.
Forskarna hittade inga systematiska mönster av gruppolarisering i de likasinnade
diskussionsgrupperna. Åsikterna blev heller inte mera extrema i de likasinnades
diskussioner där deltagarna var emot immigration. Experimentet visade snarare ha en
motsatt effekt, där de likasinnade deltagarna blev mera för immigration istället för
emot. Forskarna fann däremot en viss åsiktsförändring i en av grupperna, där samtliga
deltagare var för immigration. Deltagarna fick ökad kunskap av varandra och blev
därför ännu mera för immigration. Dock bör det poängteras att Grönlund et al. (2015)
hade i sitt experiment strikta diskussionsregler samt aktiv moderering, vilket kan
förklara att diskussionerna inte radikaliserades.
Sammanfattningsvis kan enklavdeliberation definieras som en form av deliberation
som sker mer eller mindre i isolerade grupper, där likasinnade människor talar för det
mesta enbart med varandra. Enklavdeliberation kan leda till en förstärkning av
kognitiva fel, vilket betyder att partiska eller felaktiga uppfattningar bekräftas
(Sunstein, 2007, ss. 140–143). En potentiell fara med enklavdeliberation, speciellt på
internet, är att falsk information kan sprida sig snabbt. En annan stor risk är att när
likasinnade diskuterar kan de skapa ett överdrivet förtroende till varandra, vilket i
slutändan kan leda till extremism, förakt för andra och till och med kriminalitet
(Sunstein, 2007, ss. 11–12).

16

Anna Ingman

2.2.1 Enklavdeliberation på internet
I och med internets snabba utveckling har användarna numera möjlighet att filtrera den
information som finns tillgänglig. Facebook har blivit ett centralt forum som används
dagligen av människor världen över. På Facebook skapar man personliga profiler där
de kan publicera information om sig själva och sin vardag. Man kan också lägga till
vänner, både personer som man träffat fysiskt och personer som man enbart har en
anknytning till via internet. Facebookanvändarna kan även gilla olika sidor, som
skapas av till exempel företag, organisationer eller rörelser (Sunstein, 2017, s. 2). På
internet och via de sociala medietjänsterna kan man alltså fritt välja vilken typ av
information man vill rikta in sig på och samtidigt dölja de uppgifter som man inte
finner intressanta (Sunstein, 2007; 2017).
Precis som fysiska diskussioner som leder till enklavdeliberation kan även
gruppdiskussioner på internet visa tendens på homogenitet (Wojcieszak & Mutz, 2009,
s. 42). När människor använder sociala medier för att enbart ta emot information som
intresserar dem kan deras förståelse för det övriga samhället påverkas. Många
använder till exempel Facebook för att läsa nyheter eller ta åt sig ny information. Detta
inkluderar även de aktualiteter som ens vänner publicerar och Sunstein (2017, s. 2)
menar att användarna allt för ofta fokuserar på vännernas distinkta synvinkel på ämnet.
De likasinnade individerna som användarna har en anknytning till på Facebook kan
således leda personerna vidare till diskussioner och ämnesområden där motstridiga
åsikter inte finns synliga, och på så sätt formas enklaver på sociala medier.
Att enklaver enkelt formas på sociala medier ser Sunstein som ett allvarligt problem.
En stor bidragande faktor till problemet är att sociala medietjänster använder
algoritmer som anpassar innehållet till användarnas individuella preferenser (Sunstein,
2017; Spohr, 2017). Det betyder i praktiken att tjänster som Facebook handplockar
oändliga mängder information från användarna. Eftersom att de har kännedom om
vilka sidor användarna gillar, vilken typ av information de läser samt vad likasinnade
personer gillar kan de framföra ett nytt och skräddarsytt innehåll. Tjänsten visar alltså
enbart sådan information som användarna vill se och kan på så sätt hänvisa till sidor
som enbart används av likasinnade och som i sin tur kan förstärka individernas åsikter
(Sunstein, 2017). Även söktjänsterna, som till exempel Google, sparar personers

17

Anna Ingman
informationssökningar för att senare kunna ge ett mer personligt och individuellt
resultat i framtida sökningar. Beroende på vilken information olika individer har sökt
tidigare kommer deras sökresultat att variera även om de använder samma sökord
(Bjurwald, 2013, s. 105).
Det är dock inte bara de sociala medietjänsterna som gör det lättare för enklaver att
utvecklas. Även användarna själva kan vägleda andra genom att lägga till en eller flera
så kallade hashtaggar i en publicering. Enligt Svenska Akademiens ordlista (2015)
betyder ordet hashtag ”ord i twittermeddelande e.d. som föregås av ett speciellt tecken
(#) och därmed är sökbart”. I dag kan man även lägga till och söka hashtaggar på andra
sociala medier som Facebook eller Instagram. Hela idén med hashtaggar är att samla
liknande information på ett och samma ställe. Genom att söka på en hashtag får man
genast upp ett stort antal objekt som kan intressera, övertyga och även bekräfta läsaren.
Hashtaggar används till exempel för att sprida idéer, upplysningar och produkter men
även felaktiga fakta (Sunstein, 2017, s. 4). Att enklaver kan formas med hjälp av
hashtaggar kan också resultera i handlingar. Kampanjer som #metoo och
#blacklivesmatter är exempel på hashtaggar som format människors agendor världen
över (Yang & Pfister, 2018; Sunstein, 2017, s. 154).
Att sociala medier fungerar som en inkörsport till grupper av enklaver kan enligt
Sunstein (2017) få allvarliga konsekvenser. För närvarande finns det rikligt med
internetbaserade diskussioner, som ofta består av enklavsamtal. Dessa samtal kan ha
negativa effekter genom att åsikterna polariseras eller radikaliseras (Sunstein, 2009;
Strandberg et al., 2017). Enligt Sunstein (2002; 2009) kan en grupp som består av
likasinnade människor polariseras när åsikterna efter diskussion är mer extrema. Detta
är något som speciellt kan ske på internet, där de flesta människor tenderar att diskutera
politik med likasinnade individer.
I en finländsk studie, gjord av Strandberg, Grönlund och Himmelroos (2019),
ifrågasattes ifall gruppolarisering uppstår från likasinnade nätdiskussioner lika
uppenbart som när deltagarna delibererar i fysisk form. Totalt 187 personer delades
upp i två olika kategorier: de som var negativt inställda till det svenska språket i
Finland och de som var positivt inställda till minoritetsspråket. Hälften av
diskussionerna följde deliberativa normer, medan andra hälften fick diskutera fritt utan
18

Anna Ingman
regler. En tredjedel av deltagarna diskuterade på internet. Forskarna kom fram till att
polarisering sker i lika stor grad när likasinnade diskuterar på internet som i fysisk
form. De kunde också bevisa att diskussionsregler kunde förhindra att
gruppolarisering sker. Tänkbara svagheter med studien är att de personer som
diskuterade via internet använde webbkameror, mikrofoner och text. Detta kan liknas
vid att deliberera i fysisk form eftersom deltagarna i denna studie både kunde höra och
se varandra med hjälp av teknologin.
Wojcieszak och Mutzs (2009, ss. 46–47) studie fokuserar på internets potential att
sammankoppla individer från olika ursprung med olika åsikter. Forskarna kunde
bevisa att när likasinnade diskuterar politik på internet förstärks deras åsikter. Speciellt
politiska, etniska och religiösa gruppdiskussioner tenderar att vara mer homogena.
Personer som diskuterade i samtalsgrupper ämnade för fritidsaktiviteter hade olika
åsikter men i dessa grupper hade man samtidigt svårt att komma överens. Tidigare
forskning om nätbaserade enklavssamtal är främst experimentell och det råder brist på
studier som analyserat naturligt förekommande nätdiskussioner (Wojcieszak & Mutz,
2009).
Sammanfattningsvis kan man konstatera att resultaten av enklavsamtal kan vara
fördelaktiga, skapa samhällsdebatter och förändra människors attityder. De
allvarligare problemen med diskussioner likasinnade emellan uppstår när de isoleras,
främst på internet, och avvikande åsikter ignoreras. Enklavdeliberation kan medföra
flera nackdelar, men i denna studie fokuserar jag enbart på gruppolarisering, dvs. ett
fenomen som kan uppstå när motstridiga åsikter inte tas i beaktande och deltagarnas
åsikter blir mera extrema än de var före diskussion (Sunstein, 2017; Spohr, 2017).

19

Anna Ingman

2.3 Gruppolarisering
Sunstein (2002, s. 176) påtalar att tidigare forskning om deliberativ demokrati inte
tagit fasta på de konsekvenser som kan uppstå från en deliberation och specifikt de
negativa effekter som diskussioner likasinnade emellan kan skapa. Individer som
ständigt lever i enklaver kan genom deliberation med likasinnade vara ett eventuellt
hot mot social stabilitet eller social fragmentering och kan i värsta fall även begå
våldsamma handlingar. Sunstein (2002; 2007; 2009; 2017) är en framstående forskare
inom ämnet gruppolarisering som är en bieffekt av diskussioner likasinnade emellan.
Hans definition på begreppet gruppolarisering lyder ”…members of a deliberating
group predictably move toward a more extreme point in the direction indicated by the
members’ predeliberation tendencies” (Sunstein, 2002, s. 176). Det betyder alltså att
gruppolarisering sker när enbart likasinnade diskuterar med varandra utan att
uppmärksamma motsägande åsikter och det blir förutsägbart att deras åsikter blir mer
extrema än före deliberation.
Gruppolarisering lär vara ett av de mest robusta mönster man hittat inom diskussioner
vars syfte är att fatta ett beslut, och samma mönster framkommer i samhällen världen
över och i olika sammanhang (Sunstein 2002, s. 177). De första iakttagelserna av
gruppolarisering som fenomen framkom i slutet av 1960-talet i Moscovici och
Zavallonis (1969) socialpsykologiska studie (refererad i Lindell, Strandberg,
Himmelroos, & Grönlund, 2019) och gruppolarisering anses vara den mest undersökta
bieffekten av deliberationer likasinnade emellan (Lindell, 2015, s. 68). Enligt Sunstein
(2002) är begreppet gruppolarisering missvisande eftersom det inte behöver betyda att
gruppmedlemmarna internt i gruppen förflyttar sig mot olika poler, utan att individerna
tillsammans genom diskussion förflyttar sig till en mera extrem position.
Det finns tre mekanismer som beskriver uppkomsten av gruppolarisering som
fenomen där den första betonar gruppsociala faktorers inverkan på människors
beteende. Individer i gruppen kan bete sig på olika sätt för att accepteras av de övriga
medlemmarna. De strävar efter att bibehålla sitt rykte och sin självuppfattning med
avsikt att framträda som fördelaktiga i gruppen (Sunstein, 2017, s. 73). NoelleNeumanns (1993) teori om den så kallade tystnadsspiralen, (på engelska the spirale of
silence) förklarar hur människor uttrycker sig annorlunda för att undvika utanförskap.

20

Anna Ingman
Individer tenderar att undanhålla åsikter om de känner att de tillhör en minoritet i
diskussionsgruppen. Istället tystar de sig själva, är lyhörda och justerar sin egen
position så den överensstämmer med den dominerande åsikten i gruppen.
Den andra bidragande faktorn till gruppolarisering är övertygande argument och
information. Redan att individen överhuvudtaget accepterats av gruppen är ett tecken
på lyckad övertygelse som slutligen leder till att individens åsikt blir i linje med
gruppens. Här inkluderas även det faktum att antalet motargument är begränsade eller
icke-existerande. Den slutliga mekanismen bakom gruppolarisering, som Sunstein
anser vara den mest intressanta, betonar det starka sambandet mellan förtroende,
extremism och bekräftelse av andra. Människor har sällan en tydlig åsikt i många
sakfrågor, inklusive politiska frågor, vilket leder till att de förblir neutrala. Det är inte
förrän människor vinner förtroende av andra medlemmar som de blir mer säkra och
extrema i sina synpunkter. När individen är självsäker i sin åsikt kan hen förflytta sig
till en mera dominerande position och övertyga övriga osäkra medlemmar, vilket i sin
tur hjälper gruppens interna åsikter att bli mera extrema. På gott och ont kan de också
radikaliseras, även om gruppens resultat i sig inte är radikalt (Sunstein 2009, s. 178;
2017, ss. 73–75).
Det värsta tänkbara scenariot är enligt Sunstein när människor som redan har extrema
åsikter träffar likasinnade med samma typ av åsikter. Resultatet av en sådan diskussion
kan leda till våld och till och med terrorism. Däremot måste det noteras att
gruppolarisering alltid jämförs med gruppens interna åsikter före och efter
diskussionen, och inte i förhållande till andra utomstående grupper (Sunstein, 2009).
Sunstein (2017, s. 75) förklarar att gruppolariseringen kommer att öka avsevärt och bli
mer extrem om människor ser sig själva som en del av gemenskapen där de visar
solidaritet med varandra och skapar en egen gruppidentitet.
Myers och Lamm (1975) menar att man kan se ett starkt samband mellan gruppens
åsikter före och efter deliberation. Sunstein (2009, ss. 15–17) förklarar vidare att man
till och med kan förutspå vilken riktning åsikterna utvecklas i när likasinnade
delibererar. Man mäter åsikterna före deliberation och om medelvärdet till exempel är
över hälften på en tiogradig skala kommer medelvärdet att stiga snarare än att sjunka.

21

Anna Ingman
Det samma gäller om åsikterna före deliberation är under hälften på skalan. Då är det
troligt att medelvärdet av gruppens åsikter sjunker efter deliberation.
Ännu finns det ingen forskning som visar att fria och naturliga diskussioner mellan
likasinnade kan hindra gruppolarisering, men till exempel Strandberg et al. (2019)
menar att polarisering kan undvikas om man lägger upp regler för diskussionen och
följer deliberativa normer. Strandberg et al. (2019) bevisar att gruppolarisering i
slutändan leder till ett polariserat diskussionsklimat i hela samhället, vilket för
närvarande kan

bevisas

i många västerländska demokratier. Därför

bör

diskussionsregler och moderering användas om målet är en balanserad dialog.
Sammanfattningsvis kan man konstatera att gruppolarisering är en produkt av
begränsade motargument där deltagarna tar hänsyn till det egna ryktet och får sina
åsikter bekräftade. Man vill bli socialt accepterad av gruppen och justerar sin åsikt så
den passar in med majoritetens värderingar.

2.3.1 Gruppolarisering på internet
Gruppolarisering på internet är ett faktum (Sunstein, 2017, s. 76). När människor
enbart diskuterar med likasinnade blir deras åsikter förstärka och kan till och med
radikaliseras (Sunstein, 2009, s. 81). Redan i början av millennieskiftet var bland andra
Sunstein (2002, s. 185) bekymrad över gruppolariseringens spridning på internet.
Femton år senare menar han att man tydligt kan se hur gruppolariseringen utvecklats i
olika forum och på sociala medier (Sunstein, 2017). Det största problemet med att
diskutera på internet är att individer kan finna mer radikala versioner av de egna
åsikterna. En stor bidragande faktor till gruppolariseringens vanliga förekomst på
internet är möjligheten till filtrering och att man enkelt finner det man söker.
Sunstein (2017, ss. 76–77) vill klargöra att internet tillför en bra grund för extremism
att frodas eftersom likasinnade människor hittar varandra lättare och mera frekvent,
ofta utan att motstridiga åsikter tas i beaktande. Att individer upprepade gånger
diskuterar med likasinnade och sätts i en mer extrem position bidrar till en hög grad
av fragmentering i samhället. Människor har ursprungligen inte fastställda åsikter som
skiljer sig alltför mycket från varandra, men beroende på vad de läser och iakttar
kommer deras åsikter att förändras och flyttas i respektive riktning, det vill säga att

22

Anna Ingman
medborgarnas åsikter polariseras och deras åsikter dras ifrån varandra åt motsatta
argumentpoler. En annan konsekvens av gruppolarisering på internet är den stora
spridningen av falsk och felaktig information som kan skapa förvirring.
De senaste åren har så kallade fake news (falska nyheter) och effekten av de sociala
mediernas filterbubblor blivit allt viktigare i både akademisk och offentlig diskurs
(Spohr, 2017). Under det amerikanska presidentvalet 2016 spred sig falska
nyhetsartiklar om kandidaterna över hela världen. Totalt 115 falska artiklar som var
till Donald Trumps fördel delades över 30 miljoner gånger på Facebook, i jämförelse
med Hillary Clintons 41 artiklar som delades 7,6 miljoner gånger (Allcott &
Gentzkow, 2017, s. 212). Enligt Allcott och Gentzkow beror antalet delningar på de
sociala medietjänsternas algoritmsystem. Ser man på Wang, Yang och Xis (2018)
studie kan man även konstatera att effekten av argumentens volym och tron på rykten
har ett signifikant samband med spridningen av falsk information. Genom att se detta
samband blir också motiven för produktion och distribution av falska nyheter tydlig
(Sunstein, 2007, s. 69).
Som Sunstein (2009, s. 178; 2017, ss. 73–75) påstår förblir människor neutrala i de
sakfrågor där de inte har en tydlig åsikt, vilket också betyder att falsk information
lättare påverkar dem. Att falsk information blomstrar har enligt Sunstein (2007) två
olika orsaker. För det första kan de som producerar falskt nyhetsinnehåll marknadsföra
det enkelt och kostnadseffektivt via reklamplattformar som Facebook och Google. Det
andra är att sociala medier inte begränsar mediebolag eller företag från att publicera
valfritt material. I praktiken betyder det att individer enbart stöter på sakfrågor och
marknadsföring som kan skapa en förvrängd syn på olika sakfrågor.

2.3.2 Tidigare forskning om gruppolarisering
Yardi och Boyd (2010) är några av få som närmare undersökt hur gruppolarisering
uppenbarar sig på sociala medier. De analyserade livliga diskussioner på Twitter. Den
specifika diskussionen handlade om abort, efter att en känd abortläkare vid namn
George Tiller blivit mördad 2009. Genom att analysera nästan 1 500 svar som de
hittade med hjälp av en specifik hashtag om ämnet kunde de konstatera att människor
var mer benägna att interagera med personer som delar deras åsikter om ämnet.

23

Anna Ingman
Ett antal studier har bevisat att gruppolarisering i hög grad kan förekomma på internet
(Sunstein 2017, s. 78). Forskare som Van Swol (2009) samt Strandberg et al. (2019)
har också analyserat gruppolarisering som fenomen och hur extremism och
åsiktsradikalisering uppstår genom diskussion. Strandbergs et al. studie (2019)
fokuserar på tre aspekter av polarisering på internet: förutsättningarna för deliberation
på internet, de kommunikativa processerna och centrala resultat. Enligt forskarna är
diskussioner i olika former ett faktum på internet, där allt fler diskussioner består av
enklavdeliberation bland likasinnade medborgare. De konstaterar, precis som Sunstein
(2018), att dessa diskussioner kan ha negativa effekter i form av polarisering och
radikalisering. Strandberg et al. (2019) har uttryckligen testat åsiktspolarisering bland
likasinnade grupper och fann att diskussionsregler kan hindra gruppolarisering från att
uppstå. Samtidigt efterlyser de mera forskning i ämnet, både rörande
diskussionskvaliteten på internet och hur diskussioner uppstår i samhällen.
Flera forskare (se t.ex. Van Swol, 2009; Myers & Lamm, 1976) har kunnat bevisa att
gruppens åsikt efter diskussion ofta är mer extrem än vad de individuella åsikterna var
före deliberation. Det finns även empiriska studier som analyserar mekanismerna
bakom gruppolarisering och extremism (Sunstein, 2009; 2017; Van Swol, 2009), men
forskning om hur dessa gestaltar sig på internet finns däremot endast i mindre skala
och speciellt forskning om situationer när likasinnade diskuterar naturligt på sociala
medier (Yardi & Boyd, 2010; Wojcieszak & Mutz, 2009).
Samtidigt som åsikter radikaliseras på internet försämras debattklimatet i och med
negativa och ohövliga kommentarer (Strandberg, 2008, s. 85). Papacharissi (2004, ss.
267–268) har länge poängterat att det råder brist på hövliga och artiga kommentarer i
diskussioner på internet. Sobieraj och Berry (2011) hävdar att respektlösheten,
oartigheten och ohövligheten, särskilt den som existerar på internet, i själva verket har
ett brett spektrum av olika typer och nivåer. De fann i sin studie att intensitetsnivån i
bristen på hövlighet sträcker sig från mildare former av oartighet, oförskämd kritik
eller användning av skällsord till mera radikala påståenden på högre nivåer av
ohövlighet (Sobieraj & Berry, 2011).

24

Anna Ingman

2.4 Sammanfattning av referensramen
I detta kapitel har uppkomsten av gruppolarisering presenterats. Hur deliberativ
demokrati, som ett ideal med goda intentioner, ibland kan få oväntade och negativa
konsekvenser samt att enklavdeliberation kan bidra med problem ifall åsikterna
polariseras och blir mera extrema.
Internet kan föra människor samman istället för att skilja dem åt (Sunstein, 2018). Ett
stort antal människor använder sociala medier för att bygga ett större nätverk. När
människor diskuterar enbart med likasinnade på internet blir deras åsikter inte enbart
ofta mer extrema, utan de kan även radikaliseras. Mycket forskning tangerar hur
diskussioner utvecklas och tar form i fysiska format. Men jag är intresserad av att se
om det finns spår av radikala åsikter på internet, och framför allt på sociala medier.
Med inspiration från bland annat Strandberg och Berg (2013), Jensen (2003),
Papacharissi (2004), Graham (2009) och Coe, Kenski samt Rains (2014) skapas ett
tillvägagångssätt

som

i

slutändan

ska

kunna

svara

på

undersökningens

frågeställningar. Blir diskussionerna mera extrema över tid och finns det tecken på
gruppolarisering i internetbaserade gruppdiskussioner?

25

Anna Ingman

3 Metod och material
Syftet med denna avhandling är att undersöka naturligt förekommande diskussioner
på internet, med särskilt fokus på om åsiktsextremism framkommer när likasinnade
eller oliksinnade diskuterar med varandra. I detta kapitel diskuteras valet av metod,
hur man empiriskt kan analysera textbaserade åsikter på internet och hur
undersökningen är uppbyggd. Valet av studiens material presenteras också och
eventuella begränsningar redogörs för.
I analysen av materialet undersöks om diskussioner bland likasinnade i nätforum
uppvisar fler tecken på radikala åsikter och extremt diskussionsklimat i jämförelse med
diskussioner där personer har olika åsikter samt om diskussioner bland likasinnade blir
mer extrema under diskussionens gång än diskussioner där personer har olika åsikter.
För att kunna svara på frågeställningarna tas material från sidor på sociala medier där
människor dagligen är aktiva och diskuterar.

3.1 Val av metod
Eftersom denna studie fokuserar sig på textbaserade diskussioner på internet faller det
sig således naturligt att använda någon typ av innehållsanalys som metod. Inom
samhällsvetenskaper indelas metoder generellt i kvantitativa eller kvalitativa metoder,
varav båda kunde tillämpas till denna studie. Enligt Esaiasson et al. (2012) är den
kvantitativa innehållsanalysen en lämplig metod när undersökningen antingen
innehåller skriftligt eller muntligt material. Den kvantitativa innehållsanalysen lämpar
sig även för att hitta upprepade mönster samt att se hur något förändras över tid. Den
kvalitativa innehållsanalysen är däremot mera lämplig när man vill analysera på djupet
och se ett helhetskoncept.
Några forskare som studerat polariseringens effekter i nätbaserade diskussionsgrupper
är bland annat Schmidt et al. (2018) som analyserade 243 Facebookgrupper där
användarna debatterade kring vaccinering. Forskarna använde sig av kvantitativ
innehållsanalys som metod även om de kunde använda material taget från Facebooks
egna API-system (på engelska Application Programming Interface). API är en
programvara och en förkortning av begreppet applikationsprogrammeringsgränssnitt
(Skeppstedt, 2019) och gör det möjligt att samla in ett stort antal data som senare kan

26

Anna Ingman
utnyttjas av till exempel forskare i deras egna kodningssystem. Även Woolley &
Limperos (2010) som forskat kring Facebookgrupper och dess innehåll använde
metoden kvantitativ innehållsanalys.
På basis av flera liknande studier, se t.ex. Schmidt et al. (2018) och Wolley et al.
(2010), kan man dra slutsatsen att kvantitativ innehållsanalys är att rekommendera när
man gör undersökningar som innefattar webbaserade diskussioner. Papacharissi
(2004) som fokuserat på hövligheten i diskussioner på internet använde sig av denna
metod. Likaså Strandberg och Berg (2013) som analyserade läsares kommentarer och
diskussioner på internetbaserade nyhetssidor.
Med tanke på det material jag använder, som förklaras detaljerat i följande delstycke,
är kvantitativ innehållsanalys den mest lämpade metoden för denna studie. Materialet
består av ett omfattande skriftligt innehåll där all data samlas in manuellt. Med hjälp
av kvantitativ innehållsanalys som metod kan en av avhandlingens frågeställningar
(blir diskussionerna mer extrema under diskussionens gång) besvaras, eftersom
metoden är användbar för att hitta upprepade argument.

3.1.1 Alternativt tillvägagångssätt
Min (2007, s. 1375) poängterar att deliberation inte är ett enkelt koncept att undersöka
empiriskt, eftersom det är svårt att operationalisera. Idealet är att diskussionen ska vara
jämlik och inkluderande där deltagarna både argumenterar och reflekterar. I denna
avhandling kunde det vara intressant att mäta deliberationens snedsteg i liknande
koncept som Mins (2007) studie. Deltagarna skulle först få diskutera naturligt på
internet för att sedan deliberera fysiskt, ansikte mot ansikte. Däremot kunde detta vara
problematiskt att genomföra i praktiken eftersom det kräver att man söker upp alla
involverade personer från diskussionsgrupperna och får dem att delta i forskningen.
Dessutom borde denna forskning ske utan deltagarnas vetskap. I fall deltagarna är
medvetna om att deras kommentarer och inlägg analyseras kan deras attityder
förändras. Ett annat tänkbart tillvägagångssätt kunde vara att skicka ut enkäter till
berörda deltagare, men det skulle ändå kräva att deltagarna samlas antingen fysiskt
eller virtuellt för att diskutera, eftersom denna avhandling fokuserar sig på
diskussioner.

27

Anna Ingman

I en studie som liknar denna studerar Yardi och Boyd (2010) hur gruppolarisering tar
form över tid på Twitter. De fann tecken på gruppolarisering samt att åsikterna var
mera radikala till en början men lugnade ner sig efter en viss tids fördröjning. Deras
forskning innehöll över 11 000 inlägg, vilket är en betydligt större mängd data än vad
som kan inkluderas i denna avhandling. På Twitter kan man också få ut information
lättare om man väljer att ta data utifrån en specifik hashtag, något som inte förekommer
i lika stor grad på Facebook. Forskarna fick materialet direkt från Twitter, som i sin
tur har samlat in data via deras egna API-system. Dessutom kunde de använda sig av
ett färdigt och omfattande kodsystem gjort av Kelly, Fisher och Smith (2005).

3.2 Val av material
Materialet till denna studie är taget från Facebook. I slutet av 2018 hade Facebook
2,32 miljarder månatligt aktiva användare, varav 1,52 miljarder var aktiva dagligen
(Facebook, 2019). Som användare på Facebook kan man skapa en egen personlig
profil som oftast går under personens riktiga identitet. Med sin profil kan man
publicera inlägg, med till exempel skriftligt, bildmässigt eller länkat innehåll. Man kan
även lägga till andra användare till sitt nätverk och interagera på deras inlägg.
Facebooks egna interaktionssystem tillåter användare att kommentera, dela och ge en
tumme upp (gilla) på inlägg av antingen användare eller olika sidor som är skapta av
företag eller organisationer. I början av 2016 introducerade Facebook också så kallade
reaktioner. Användare kan förutom att ge tummen upp på inlägg även reagera med
andra symboler som symboliserar älska, skratt (haha), förvånad (wow), ledsen och arg.
Det är även möjligt att kommentera och reagera på inläggets kommentarer (Schmidt
et al., 2018 s. 3607; Lampe, Ellison, & Steinfield, 2007).
Facebook utgör även ett forum där människor kan dela intressen och föra diskussioner.
De så kallade Facebookgrupperna skapas av användare som själva får besluta vad
gruppens syfte är samt vem som får tillträde till den specifika gruppen. Den som skapat
gruppen och som ofta även är administratör bestämmer om gruppen är sluten och
kräver inbjudan eller om den är öppen för vem som helst att gå med i (Facebook b,
2019). Administratörerna kan inne i grupperna beskriva gruppens syfte, eventuella
regler och om den aktivt ska modereras eller inte.

28

Anna Ingman

3.2.1 Avgränsning
Denna studie inkluderar enbart Facebookgrupper vars målgrupp är den åländska
befolkningen. Ur deliberativ demokratisk synvinkel är Åland ett intressant samhälle
att analysera. I en åländsk tillitsstudie framkommer till exempel att hälften av alla
ålänningar är mycket eller ganska intresserad av politik. 74 procent av den åländska
befolkningen följer dagligen med de åländska nyhetstidningarna och över 40 procent
av ålänningarna är aktiva i föreningar eller i ideella organisationer. Enigt rapporten är
ålänningarna nöjda med hur den åländska demokratin fungerar, där totalt 81 procent
skulle rösta om valdagen inträffade följande dag (Roos, 2018, ss. 46–55).
Ålänningarna känner att de har en chans att påverka och tröskeln verkar vara låg till
de åländska beslutsfattarna, vilket kan betyda att ålänningarna vågar uttrycka sina
åsikter, oavsett om åsikterna är radikala eller inte.
Valet av att enbart fokusera på ålänningars diskussioner är för att det är sannolikt att
det förekommer extrema åsikter i diskussionerna. Nästan en tredjedel av ålänningarna
är inte födda på Åland, vilket kan bidra till att hitta en blandning av både diskussioner
likasinnade och oliksinnade emellan. Det finns således de ålänningar som är uppväxta
med ett självstyre och ålänningar som erfarit andra politiska system (Ålands statistikoch utredningsbyrå, 2019).

3.2.2 Urvalsstrategi
I denna avhandling består analysmaterialet delvis av ett slumpmässigt urval och delvis
av ett strategiskt urval. De Facebookgrupper som är analyserade är samtliga strategiska
urval. Detta för att undvika grupper som inte innehåller regelbunden diskussion eller
där administratörerna dominerar i antalet publicerade inlägg. Jag väljer också att
strategiskt undvika grupper som är skapta enbart med syftet att sälja eller köpa
begagnade varor. Ett problem med att analysera grupper på Facebook är att man inte
får fram någon data som beskriver antalet inlägg i gruppen. Ett tillvägagångssätt kunde
vara att räkna alla inlägg manuellt, men i praktiken är det mycket tidskrävande då en
grupp kan innehålla upp till tusentals inlägg.
Eftersom information på det totala antalet inlägg fattas analyseras vart femte (5) inlägg
från senaste inlägget till äldre. För att undvika inlägg med skral diskussion, är kriteriet
att inläggen ska innehålla minst sex (6) kommentarer för att vara med i analysen. Detta
29

Anna Ingman
inkluderar även de kommentarer som är svar på inläggens kommentarer. Totalt sex
kommentarer kommer alltså slumpmässigt att väljas från varje inlägg och om ett inlägg
enbart inkluderar sex kommentarer vid analystillfället, analyseras samtliga.
Urvalsstrategin ser alltså ut på följande sätt:
•

Val av Facebookgrupp – strategiskt urval.

•

Val av inlägg – vart femte inlägg.

•

Val av kommentarer – sex slumpmässigt valda kommentarer.
I Facebookgrupper förs diskussioner genom att kommentera inlägg istället för att
skapa ett nytt inlägg som svar på det första inlägget. Användarna har även möjlighet
att kommenteras varandras kommentarer. Alla individuella inlägg kan således
representera en ny diskussionstråd. Tanken var till en början att separera
Facebookgrupperna i två kategorier, en grupp där likasinnade diskuterar och en grupp
där oliksinnade diskuterar. Efter att ha tittat närmare på materialet föll beslutet på att
kategorisera inläggen istället för grupperna. Detta på grund av att många åländska
Facebookgrupper innehåller inlägg där kommentarerna både är för och emot inläggets
ursprungliga åsikt. Om olika åsikter förekommer kategoriseras inlägget som
oliksinnat, och om enbart liknande åsikter förekommer i inlägget kategoriseras det som
likasinnat. Två Facebookgrupper där innehållet är varierande med lösa restriktioner av
samtalsämnen och där materialet till denna avhandling är taget från är
Facebookgrupperna: Säg vad du vill, Åland och Åland EKONOMI (i fortsättningen
Åland ekonomi).

3.2.2.1 Säg vad du vill, Åland
Facebookgruppen Säg vad du vill, Åland är en sluten grupp som kräver godkänt
medlemskap för tillgång till publicerade inlägg. Gruppen skapades den tredje 3
november 2018 och vid analystillfället (april 2019) hade gruppen 2 266 medlemmar.
Gruppen har en administratör som presenterar gruppen på följande sätt:
”Välkommen till Säg vad du vill, Åland. Här debatterar vi om aktuella händelser på Åland och
runt om världen. Dela med dig av aktuella nyheter och skriv gärna vad du tycker. Alla åsikter och
partitillhörigheter är tillåtna så länge det debatteras sakligt och sker utan personliga påhopp.”

30

Anna Ingman
Administratören har satt upp fem regler som gäller för samtliga medlemmar i gruppen.
Huruvida dessa regler följs eller inte är oklart och administratören har inte svarat på
de frågor som hen har fått angående modereringen. Reglerna är:
1.

Inget hatiskt innehåll eller mobbning - Se till att alla känner sig trygga. Mobbning är inte tillåtet i
någon form, och nedsättande kommentarer om saker som ras, religion, kultur, sexuell läggning,
kön eller identitet tolereras inte.

2.

Håll en vänskaplig och god ton - Vi ansvarar alla för att skapa en välkomnande miljö. Därför är
det viktigt att vi behandlar varandra med respekt. Det är helt naturligt att alla inte har samma
åsikter om allt, men vi måste hålla god ton.

3.

Admin - Admin ansvarar ej för inlägg som skrivs i gruppen, genom att vara medlem i gruppen
accepterar du automatiskt gruppens regler.

4.

Vid regelbrott - Om en person vid upprepade tillfällen bryter mot gruppreglerna blir denne
utesluten ur gruppen utan förvarning.

5.

Spam: Ingen orkar med spamming så låt bli.. (Facebookgrupp a, 2019).

3.2.2.2 Åland ekonomi
Gruppen Åland ekonomi skapades den 8 december 2011 och i april 2019 hade
Facebookgruppen 2 668 medlemmar. Till skillnad från Säg vad du vill, Åland är denna
grupp offentlig, vilket betyder att man kan se diskussionerna utan att vara medlem.
Administratörerna beskriver Facebookgruppen på följande sätt:
”Denna grupp är öppen för vem som helst som har ett intresse för den åländska ekonomin och i
sitt eget namn vill diskutera den. Samtalstonen i gruppen får vara högt i tak, men skall hållas på
en saklig nivå. Den som missköter sig med personliga påhopp eller annat osakligt riskerar att bli
blockade från gruppen. Vi inom liberalerna anser att de ekonomiska frågorna är av största vikt de
närmaste åren och har därför startat denna grupp där alla är välkomna att bidra med sina tankar
och funderingar. Vi har stora utmaningar framför oss. Ansvariga för gruppen är Mats Perämaa
Finansministern i Ålands landskapsregering och Data Scientist Mats Adamczak”

I gruppen finns enbart en regel publicerad. Precis som i gruppen Säg vad du vill, Åland
har administratörerna inte svarat på frågan om gruppen modereras eller inte. Regeln i
gruppen Åland ekonomi är:
1.

Om man delar länkar på ÅE (Ålands ekonomi) så skall det alltid finnas en sammanfattning och
orsak varför man delar den. Dessutom skall innehållet ha relevans med Åland och en ekonomisk
poäng.

31

Anna Ingman

3.2.3 Eventuell problematik med valet av material
Eftersom de flesta administratörer för Facebookgrupper listar upp ordningsregler som
användarna ska följa, kan det vara problematiskt för denna studie som inriktar sig på
fria samtal. När man skapar en Facebookgrupp föreslår Facebook att man ska tillsätta
regler och de erbjuder även färdigskrivna regler så att skaparen av gruppen så enkelt
som möjligt kan tillsätta diskussionsregler. I Facebooks egna riktlinjer framkommer
bland annat att de inte tillåter hatiskt innehåll, hot, trakasserier, mobbning eller direkta
angrepp på en individ eller en grupp (Facebook hjälpcenter, 2019).
En annan svaghet med att ta material från Facebook är att användarnas riktiga identitet
används istället för pseudonymer, vilket kan betyda att de mera extrema och radikala
åsikterna inte påträffas. Grupperna på Facebook är dessutom sällan öppna för
allmänheten. Även om Facebook anses vara strika i sina regler och vissa
administratörer tar modereringen på stort allvar kan spår av åsiktsextremism ändå
förekomma, vilket därför är intressant ur forskningssynpunkt.

3.3 Operationalisering
I detta delkapitel presenteras hur variablerna operationaliseras. Variabler skapas för
att kunna undersöka i vilken utsträckning diskussioner oliksinnade och likasinnade
sinsemellan innehåller radikala åsikter och blir mera extrema. Jag vill se förhållandet
mellan de oberoende och beroende variablerna. De beroende variablerna i denna
avhandling innefattar typ av diskussion, vad samtalsämnet är samt tidpunkterna i
diskussionen. De så kallade orsaksvariablerna eller de oberoende variablerna beskriver
förändringar i de beroende variablerna. Det är med hjälp av orsaksvariablerna som jag
kan svara på min andra frågeställning och mäta hur diskussionerna utvecklas över tid
(Esaiasson et al., 2012, ss. 50–51). Se detaljerad kodbok i bilaga 1.

3.3.1 Formvariabler
De formvariabler som kodats är identitet, Facebookgrupp och om inlägget hör till en
diskussion likasinnade emellan eller till en diskussion mellan oliksinnade. Antalet
kommentarer som finns vid analystillfället kodas för att mäta diskussionens aktivitet,
det vill säga minst sex kommentarer. Detta inkluderar även kommentarer som svarar
på kommentarer. I den uppfattning att varje nytt inlägg representerar en ny
32

Anna Ingman
diskussionstråd och ett ämne skapas en formvariabel som kodats om skribenten har
(01) publicerat inlägget, (02) kommenterat ett inlägg eller (03) svarat på en
kommentar. Skribentens riktiga identitet, det vill säga för- och efternamn, kodas även
för att kunna analysera om samma person kommenterar återkommande eller om
deltagaren dominerar i sina uttalanden (Graham, 2009).
För att kunna besvara frågeställningen om diskussioner bland likasinnade blir mera
extrema under diskussionens gång till skillnad från diskussioner där personer har olika
åsikter, behövs en variabel som beskriver när inlägget eller kommentaren är
publicerad. På Facebook, på grund av algoritmer och notiser (Sunstein, 2017), kan
förekomsten av flera inlägg och kommenterar ske under samma dag. Därför kodas
datum och klockslag under samma variabel som ett tolvsiffrigt nummer.

3.3.2 Innehållsliga variabler
Som tidigare presenterats i referensramen är argumentation, inklusion, jämlikhet och
reflektion centrala punkter i ett verkligt deliberativt samtal (Lindell, 2015). För att
kunna inkludera dessa kriterier i denna avhandling skapas även variabler, vars syfte är
att mäta om diskussionerna följer deliberativa mönster eller urartar och kanske i värsta
fall blir extrema (Sunstein, 2009). De innehållsliga variablerna mäter hur skribenterna
uttrycker sig i kommentarerna. I ett deliberativt samtal är förutsättningen att alla
medlemmar ska kunna samtala på lika villkor och idealet är att ingen ska behöva tystas
ner eller att en deltagare dominerar diskussionen. Bland annat teoretikern Habermas
(1996) understryker att ett deliberativt samtal förutsätter att deltagarna respekterar
varandra och använder en respektfull ton.

33

Anna Ingman
För att mäta tonen i skribenternas kommentarer används variabler från Jensens (2003)
studie. Strandberg och Berg (2013) har bland annat använt sig av dessa variabler för
att mäta tonen i diskussioner. Hurdan ton skribenten använder kodas på följande sätt:
Tonen på inlägget eller kommentaren
01 Hatfull
02 Negativ
03 Neutral
04 Faktabaserad eller hänvisning till referens
05 Respektfull
Att mäta graden av kommentarernas respekt utifrån Jensens (2003) variabler kan
innebära att individuella tolkningar av inläggen kan påverka validiteten. Om
skribenten till exempel använder svordomar eller gör personliga påhopp kodas 01 för
hatfull. En negativ kommentar kodas 02 i de fall språket är hövligt skrivet men
innehållet är negativt. All typ av sarkasm eller anklagelser mot folkgrupp kodas som
negativt. För att en kommentar eller artikel ska kodas 04 krävs det att den inkluderar
några referenser eller en länk till en trovärdig källa (t.ex. forskning eller nyhetssida).
En respektfull kommentar kodas som 05 om skribenten varken använder fult språk
eller gör personliga påhopp. Resterande kodas som 03, det vill säga neutral.
Enligt Papacharissi (2004, s. 274) är hövligheten en viktig faktor för deliberativa
samtal och kan lätt förknippas med föregående variabel om hurdan ton skribenten
använder sig av. Coe et al. (2014) menar att det kan vara svårt att definiera ohövlighet.
De populäraste definitionerna fokuserar sig ofta på olämplig vokabulär eller brist på
artighet. Följande variabel mäter skribentens hövlighet och kodas antingen som (01)
hövligt (2) fräckhet eller (03) extremt ohövligt (Su et al., 2018; Papacharissi, 2004).

34

Anna Ingman
Tabell 1. Definition och exempel på hövlighet
Variabel

Definition

Exempel

01 Hövligt

Skribenten skriver hövligt

”Det är väl en fråga som dagens
kommuners innevånare bör ta ställning
till inte landskapets regering.”

02 Fräckhet

Skribenten är oförskämd

”Det är bara sopor alltihopa”

03 Extremt ohövligt

Skribenten använder svordomar,

”Vilka jävla idioter” ”In med fanskapet i

pekar ut stereotyper eller hotar

buren”

andra deltagares rättigheter

I de fall när ett inlägg eller en kommentar kodas som fräckt eller extremt ohövligt
kodas även vilken form av ohövlighet skribenten använder. Tabell 2 visar exempel på
hur ohövliga kommentarer kan se ut. Samtliga exempel är tagna från analysmaterialet.
Tabell 2. Definition och exempel på ohövlighet
Variabel

Definition

Exempel

01 Ärekränkning

Skribenten använder illasinnade eller

”Det behövs fler obändiga personer i

nedsättande ord direkt mot en person

motvikt

eller en grupp av personer

politiker.”

Skribenten använder illasinnade eller

”Ska vi tro att papperslösa snart har
gratis tandvård som i Sverige?”

02 Förtal

nedsättande ord direkt om en idé, plan,

till

alla

korrumperade

policy eller ett beteende
03 Vulgaritet

Skribenten använder händelser eller språk

”Papperslösa har inget här att göra.

som inte anses vara korrekta (t.ex. skit och

Aldrig

jävlar) i en professionell diskurs

skattemedel skall gå till drägg.”

i

helskotta

att

mina

”Men nu får du ju för fan ge dig
mats… Vafan pratar du om?”
04 Sarkasm

Skribenten är sarkastisk

”Torde det inte vara enklare att säga
att barn i Syrien slipper undan?”

35

Anna Ingman
I de flesta studier som tangerar deliberation, demokrati eller debatter är forskarna
överens om att argumentationen är en central och viktig faktor (Jensen, 2003; Lindell
2015). Gruppolarisering sker dessutom ofta på grund av övertygande argument
(Sunstein, 2004; 2017; Van Swol, 2009) och därför skapas en variabel som fokuserar
på argumentationen i Facebookdiskussionerna. Inspiration till denna variabel är tagen
från Graham (2009), Jensen (2003) och Strandberg och Berg (2014) med den
modifieringen att bra argument och försök till bra argument är under samma kodning
(03) för att undvika eventuella svårigheter i tolkningarna av variabeln.
Argumentation
01 Enbart åsikt och saknar argument
02 Dåligt och ologiskt argument
03 Bra argument eller försök till bra argument
För att kunna analysera diskussionens kvalitet skapas en variabel för att undersöka om
kommentaren är i enighet med inläggets ursprungliga åsikt. Graham (2009, s. 25)
poängterar att det kan vara svårt att operationalisera om det finns medhåll till den
ursprungliga åsikten eller inte. Det är vanligt att diskussionsdeltagare avviker från det
ursprungliga samtalsämnet, till exempel genom diverse problem som upptäcks i
diskussionen och behöver besvaras eller att deltagarna vill förtydliga något, vilket är
relevant för diskussionen. Om diskussionen däremot byter riktning eller kommentaren
inte är relevant för ämnet kodas den som nej.
Eftersom användare på Facebook också kan reagera med symboler på ett inlägg eller
en kommentar skapas sex olika variabler för gilla, älska, skratt, förvånad, ledsen och
arg. Genom att koda i hur stor grad dessa symboler används kan man få en inblick i
hur övriga deltagare reagerar på kommentarerna utan att använda ord (Schmidt et al.,
2018 s. 3607; Lampe, Ellison, & Steinfield, 2007).

36

Anna Ingman

3.4 Undersökningens uppbyggnad
Grundidén med undersökningen är att se om det förekommer spår av åsiktsextremism
i diskussionerna på Facebook. Med hjälp av variablerna i bilaga 1 kan jag få svar på
mina frågeställningar. Studien är statistiskt uppbyggd och för att kunna mäta
sambandet mellan variablerna används dataprogrammet SPSS, dit samtliga inlägg
matas in manuellt. Studiens resultat kommer främst att presenteras med hjälp av
tabeller. Ett chi-kvadrattest finns även under varje tabell som förklarar om det finns
signifikanta skillnader eller om fördelningarna är slumpmässiga.
För att mäta hur diskussionen framskrider måste man se över tid. Då alla inlägg och
variabler tidmarkeras kan man kategorisera och se hur diskussionerna utvecklas över
tid. Diskussionerna kommer att delas upp i två olika tidsfaser. Det som kategoriseras
som början av diskussionen är originalinlägget samt de tre första analyserade
kommentarerna. Det som kategoriseras som i slutet av diskussionen är de tre
resterande kommentarerna. Variabler som ton, hövlighet och typ av ohövlighet
jämförs i början och i slutet av varje diskussion. Samtliga resultat presenteras i
tabellformat.

3.5 Validitet och reliabilitet
Enligt Esaiasson et al. (2012, ss. 57–65) är validitetsfrågan ett svårt och centralt
problem inom empirisk samhällsvetenskap. Validitet i forskningssyfte innebär att
systematiska fel undviks, att forskaren mäter det som är avsett att mäta och att de
teoretiska definitionerna överensstämmer med de operationella indikatorerna. De två
sistnämnda syftar på begreppsvaliditet och det är önskvärt att den ska vara hög för att
en studie ska kunna anses som trovärdig. Validitetsproblemet i denna undersökning
faller på operationaliseringen, eftersom mycket av det material som inkluderas rymmer
individuell tolkning. Ett sätt att uppnå en högre validitet i denna avhandling är att
samtliga innehållsliga variabler har varit använda i tidigare forskning.
Som forskare strävar man efter att nå hög reliabilitet, vilket innebär att man försöker
kringgå slumpmässiga och osystematiska fel. För att testa reliabiliteten i denna
forskning har en utomstående person kodat tolv stycken slumpmässigt utvalda inlägg

37

Anna Ingman
och dess kommentarer. Personen fick instruktioner om hur innehållsvariablerna tolkas
samt kodas. För att räkna ut värdet på reliabiliteten användes Holstis (1969) formel:

𝑟=

2𝑥𝑀
𝑁1 + 𝑁 2

I denna formel står r för reliabilitetsvärdet, vilket rekommenderas att vara lika med
eller högre än 0,90. M står för antalet kodningsbeslut och N representerar det totala
antalet kodningar som gjort vid olika tidpunkter, i detta fall av en person.
Interkodarreliabiliteten blev 0,84, vilket kan anses vara godtagbart. En månad senare
kodades 21 inlägg igen, vilket gav en intrakodarreliabilitet på 0,94. Analysmaterialet
kodades i april 2019.

3.6 Sammanfattning
I detta kapitel har studiens metod och material presenterats. För att få svar på
avhandlingens frågeställningar används kvantitativ innehållsanalys som metod.
Statistikprogrammet SPSS använts både för kodning och för att se om det finns ett
samband mellan variablerna. Urvalet är både strategiskt och slumpmässigt utvalt.
Sammanlagt har 280 inlägg och kommentarer analyserats från Facebookgrupperna
Säg vad du vill, Åland och Åland ekonomi. För att kunna iaktta inläggen och dess
kommentarer i grupperna har jag varit tvungen att begära om medlemskap i Säg vad
du vill, Åland. Facebook har som standard att värna om ett öppet men respektfullt
diskussionsklimat (Facebook hjälpcenter, 2019). Även om dessa Facebookgrupper har
liknande regler är det intressant att undersöka ifall det ändå finns spår av
åsiktsextremism, speciellt i åländska diskussionsgrupper eftersom Åland anses vara ett
litet men demokratiskt samhälle.
Jag själv som forskare kommenterar inte några inlägg eller deltar i diskussionerna för
att förvrida undersökningens resultat. Citat som förekommer i denna studie förblir
anonyma. Detta för att respektera de personer som utan deras vetskap är med i
undersökningen (Esaiasson et al., 2012). I följande kapitel presenteras resultatet av
denna studie. Material från Säg vad du vill, Åland hämtades den 4 april 2019 och från
Ålands ekonomi hämtades analysmaterialet den 17 april 2019.
38

Anna Ingman

4 Resultat
I detta kapitel presenteras undersökningens resultat. Totalt analyserades 40 inlägg,
jämnt fördelat mellan de två Facebookgrupperna. I detta skede bör det observeras att
diskussionerna på de analyserade Facebookinläggen fortfarande kan pågå efter att
analysmaterialet hämtades (april 2019).
Utgående från syftet ska studiens två följande forskningsfrågor utarbetas:
1.

Uppvisar diskussioner bland likasinnade i nätforum fler tecken på radikala
åsikter och extremt diskussionsklimat i jämförelse med diskussioner där
personer har olika åsikter?

2.

Blir diskussioner bland likasinnade mer extrema under diskussionens gång än
diskussioner där personer har olika åsikter?

Bland diskussionerna mellan de oliksinnade var 87 kommentarer (59,2 procent) i
enighet med inläggets ursprungliga åsikt. 60 kommentarer (40,8 procent) delade inte
åsikt med den person som publicerat inlägget. Eftersom variabeln om enighet avgjorde
om inläggen skulle kodas som likasinnade eller oliksinnade visar statistiken att alla
likasinnade är i enighet med det ursprungliga inlägget.
Samtliga resultat presenteras i form av tabeller. Efter varje tabell redogörs för resultatet
i en skriftlig beskrivning.

4.1 Diskussionernas kvalitet
I detta delkapitel besvaras avhandlingens första frågeställning. Tabell 3 jämför och
redogör för hurudan ton deltagarna använder i sina inlägg och kommentarer. Om
deltagarna skriver hövligt eller inte redogörs för i tabell 4. I tabell 5 presenteras
resultaten från de inlägg och kommentarer som kodats som ohövligt, alltså de inlägg
som antingen kodats som fräcka eller extrema i tabell 4. I tabell 6 redogörs för hur
skribenterna argumenterat, om de enbart skrivit sin åsikt eller om argumentet är bra
eller dåligt. Till sist presenteras hur deltagare interagerat på de analyserade inläggen
och kommentarerna.

39

Anna Ingman
Tabell 3 Ton på diskussion
Likasinnade

Oliksinnade

%

n

%

n

Hatfull

3,0

4

10,2

15

Negativ

12,8

17

38,8

57

Neutral

61,7

82

39,5

58

Fakta

14,3

19

7,5

11

Respekt

7,5

10

4,1

6

Totalt

100

132

100

147

chi-kvadrat = 35,627 (df =5), p = 0,000

Tabell 3 redogör för hurudan ton skribenterna har använt när de diskuterat i
Facebookgrupperna Säg vad du vill, Åland och Åland ekonomi. Tabellen visar en
tendens om att likasinnade har en godare ton jämfört med de oliksinnade. Majoriteten
av inläggen från både oliksinnade och likasinnade har en neutral ton när de diskuterar
med varandra. Bland diskussionerna likasinnade emellan är mer än hälften (61,7
procent) av kommentarerna och inläggen skrivna med en neutral ton. En aning färre
neutrala inlägg finns bland de oliksinnade, där totalt 39,5 procent använder en neutral
ton.
Som tabell 3 visar använder betydligt fler deltagare en negativ ton i diskussionerna
mellan oliksinnade. 57 inlägg och kommentarer bland de oliksinnade – vilket utgör
38,8 procent – innehåller en negativ ton, jämfört med 12,8 procent i diskussionerna
likasinnade emellan. Endast fyra inlägg och kommentarer har ett hatfullt innehåll
mellan likasinnade, medan 15 inlägg och kommentarer bland oliksinnade har ett
hatfullt innehåll. Inlägg och kommentarer bland diskussionerna mellan likasinnade är
mera respektfulla (7,5 procent) jämfört med de kommentarer som förekommer bland
oliksinnade (4,1 procent). Signifikansnivån för statistiken är under 0,05, vilket betyder
att resultatet i tabell 3 kan ses som ett statistiskt säkerställt resultat.

40

Anna Ingman
Tabell 4 Inläggens hövlighet
Likasinnade

Oliksinnade

%

n

%

n

Hövligt

76,7

102

47,9

70

Fräckt

18,8

25

41,1

60

Extremt

4,5

6

11

16

Totalt

100

133

100

146

chi-kvadrat = 24,358 (df =2), p = 0,000

Om Facebookgrupperna innehåller hövligt skrivna inlägg och kommentarer eller inte
redogörs för i tabell 4. Majoriteten av de likasinnades inlägg är hövligt skrivna (76,7
procent) medan procenten är lägre bland de oliksinnade. Totalt 47,9 procent av de
oliksinnades inlägg och kommentarer är skrivna med ett hövligt språk. En stor del av
de oliksinnades inlägg innehåller fräcka (41,1 procent) eller oförskämda uttryck. Även
bland de likasinnade förekommer oförskämda och fräcka kommentarer, där totalt 18,8
procent skriver fräckt. Liknande tendenser som i tabell 3 ses även i tabell 4, där det
bland de oliksinnades kommentarer förekommer en mer negativ ton och vars innehåll
även är mera extremt (11 procent). Som jämförelse innehåller de likasinnades sex
inlägg och kommentarer – eller 4,5 procent – svordomar, stereotyper alternativt hot
mot andra deltagares rättigheter.
Skillnaderna i samtliga variabler som presenteras i tabell 4 är signifikanta. Följande
tabell (tabell 5) analyserar djupare vilken typ av ohövlighet skribenterna som
publicerat antingen fräcka och extremt ohövliga kommentarer har använt.
Tabell 5 Inläggens ohövlighet
Likasinnade

Oliksinnade

%

n

%

n

Ärekränkning

19,4

6

33,8

26

Förtal

16,1

5

33,8

26

Sarkasm

45,2

14

26

20

Vulgaritet

19,4

6

6,5

5

Totalt

100

31

100

77

chi-kvadrat = 10,119 (df =3), p = 0,018

41

Anna Ingman
I samtliga inlägg eller kommentarer i diskussioner oliksinnade emellan förekommer
fler exempel där skribenter ärekränker, förtalar någon eller är sarkastiska, än det
förekommer i diskussioner mellan likasinnade. 33,8 procent av kommentarerna och
inläggen i diskussionerna mellan oliksinnade ärekränker andra deltagare. En lika stor
andel (26 inlägg eller kommentarer) innehåller också förtal. Resultatet i tabell 5 visar
att de som diskuterar med oliksinnade oftare direkt attackerar andra deltagare eller
system på ett illasinnat eller nedvärderande sätt. Bland de som diskuterar med
likasinnade är andelen attacker betydligt mindre. Sex kommentarer och inlägg (19,4
procent) är ohövligt skrivna och ärekränker någon annan. Fem inlägg eller
kommentarer (16,1 procent) innehåller förtal emot ett system eller en policy.
Andelen inlägg som är sarkastiska är högre bland de likasinnade (45,2 procent) jämfört
med bland de oliksinnade där andelen är 26 procent. Däremot är andelen angående
variabeln sarkasm högre bland diskussionerna mellan oliksinnade i jämförelse med i
diskussionerna likasinnade emellan. Skribenter som diskuterar med likasinnade
använder oftare ett språk som inte anses vara korrekt i en rationell diskurs. 19,4 procent
av de ohövligt skrivna inläggen bland de likasinnade innehåller svordomar, jämfört
med 6,5 procent av de oliksinnades inlägg. Resultatet i Tabell 5 är signifikant.
Tabell 6 Skribentens argumentation
Likasinnade

Oliksinnade

%

n

%

n

Åsikt

76,7

102

66

97

Dåligt

15

20

25,2

37

Bra

8,3

11

8,8

11

Totalt

100

133

100

147

chi-kvadrat = 4,674 (df =2), p = 0,097

Som tabell 6 visar är argumentationen bland både de likasinnade och de oliksinnade
begränsad. Majoriteten av samtliga inlägg och kommentarer innehåller enbart
skribenternas egna åsikter, utan några försök till argumentation. 76,7 procent av
kommentarerna och inläggen bland de likasinnade består av enbart åsikt, vilket är
aningen högre än bland de oliksinnade (66 procent).
42

Anna Ingman
Bland de likasinnade innehåller 20 inlägg och kommentarer (15 procent) försök att
framföra argument, även om argumenten är ologiska eller dåliga. Betydligt fler inlägg
och kommentarer skrivna av oliksinnade försöker sig på ett argument, då 37 stycken
(25,2 procent) innehåller mer än en åsikt. Lika stor andel inlägg och kommentarer (11
stycken) bland både de oliksinnade och de likasinnade innehåller ett bra och
ändamålsenligt argument.
Att skribenterna inte fokuserar på att argumentera kan indikera att gruppolarisering
förekommer bland både diskussionerna mellan likasinnade och oliksinnade. Detta
eftersom skribenterna inte behöver övertyga varandra utan prioriterar snarare att
diskutera fritt och utveckla nya variationer av de egna åsikterna (Sunstein, 2007).
Enligt chi-kvadrattestet är skillnaderna mellan variablerna i tabell 6 inte statistiskt
signifikanta, vilket betyder att slumpen haft en stor betydelse för analysmaterialet.
Tabell 7 Inläggens interaktioner
Likasinnade

Oliksinnade

n=133

n=147

%

%

Antal kommentarer***

21,5

75,0

Gilla

2,0

2,5

Älska*

0

0,1

Skratt*

0,2

0,6

Förvånad

0,1

0,1

Ledsen*

0

0,1

0,1

0,3

Arg**

* p<0.05 (testat med oberoende-sampels t-test)
** p<0.01
*** p<0.001

Genom att se på tabell 7 fås en förståelse för hur gruppmedlemmarna interagerat på
varandras inlägg och kommentarer. Variabeln antalet kommentarer visar att deltagarna
diskuterar betydligt mera med oliksinnade än med likasinnade. 75 procent av samtliga
interaktioner från de analyserade inläggen finns i diskussionerna oliksinnade emellan,
vilket är betydligt mera än i diskussionerna mellan likasinnade (21,5 procent). Varför
43

Anna Ingman
de oliksinnade diskuterar mera kan bero på att deltagarna har motsidiga åsikter och
därför debatterar mera.
Andelen gillamarkeringar är relativt lika i de båda grupperna, med 2 procent bland de
likasinnade och 2,5 procent bland de oliksinnade. Ingen har interagerat med ett hjärta
(älska) eller en ledsen symbol (ledsen) på de likasinnades inlägg och kommentarer,
medan 0,1 procent av samtliga interaktioner har reagerat med ett hjärta eller en ledsen
symbol på de oliksinnades inlägg eller kommentarer. Fler har också reagerat med ett
skratt och en arg symbol på de oliksinnades inlägg och kommentarer än på de
likasinnades inlägg eller kommentarer. Lika många har reagerat med en förvånad
symbol (wow) på de likasinnades och oliksinnades inlägg (0,1 procent). Enligt chikvadrattestet är skillnaderna i variablerna gilla och förvånad är inte signifikanta.

44

Anna Ingman

4.2 Diskussionernas utveckling över tid
Detta delkapitel fokuserar på diskussionernas utveckling över tid och besvarar studiens
andra frågeställning. Tabell 8 är uppdelad i två större kategorier, i början av
diskussionen samt i slutet av diskussionen för att kunna se deras progression. Tabellen
beskriver hur diskussionerna utvecklas över tid. De huvudsakliga inläggen samt de tre
första analyserade kommentarerna är kodade som början av diskussion. Inläggens tre
sista analyserade kommentarer är kodade som slutet av diskussion. Andelen inlägg och
kommentarer i denna tabell kan ge en felaktig bild av resultatet eftersom det
förekommer flera deltagare i början av diskussionerna än i slutet. Därför redogörs för
tabell 8 främst i procentenheter framför andelen kommentarer och inlägg.
Den första variabeln i tabell 8 beskriver hurudan ton skribenterna använt sig av när de
diskuterat med likasinnade eller oliksinnade. Liknande trender gällande detta kan ses
i de båda grupperna. I samtliga diskussioner ökar andelen hatfulla inlägg över tid.
Redan i början av diskussionerna förekommer fler hatfulla kommentarer bland de
oliksinnade än bland de likasinnade. Andelen hatfulla kommentarer ökar med 5,7
procent till slutet av diskussionerna oliksinnade emellan i jämförelse med
diskussionerna mellan likasinnade, där andelen hatfulla kommentarer och inlägg ökar
med 4,7 procent.
Som tabell 8 indikerar blir diskussionerna bland både likasinnade och oliksinnade
mindre neutral över tid. Bland diskussionerna likasinnade emellan är 70,3 procent av
kommentarerna och inläggen skrivna med en neutral ton i början, vilket är betydligt
mera än andelen neutrala inlägg bland diskussionerna mellan oliksinnade, där 46,1
procent av inläggen och kommentarerna är skrivna med en neutral ton. Bland de
likasinnade är 28 kommentarer (58,3 procent) skrivna med en neutral ton i slutet av
diskussionerna medan de oliksinnade har 22 kommentarer (38,6 procent) som är
skrivna neutralt i slutet.

45

Anna Ingman
Tabell 8 Diskussionernas utveckling över tid
Likasinnade
%
n
Början

Ton
Hatfull
Negativ
Neutral
Fakta
Respekt

n

1
7
45
10
1

6,6
32,9
46,1
10,5
3,9

5
25
35
8
3

100

64

100

76

76,6
21,9
1,6

49
14
1

54,7
38,7
6,7

41
29
5

Totalt
Ohövlighet
Ärekränk
Förtal
Sarkasm
Vulgaritet

100,1a)

64

100,1a)

75

6,7
20
46,7
26,7

1
3
7
4

31,4
28,6
31,4
8,6

11
10
11
3

Totalt

100,1a)

15

100

35

6,3
14,6
58,3
10,4
8,3
97,9

3
7
28
5
4
47

12,3
40,4
38,6
3,5
5,3
100,1a)

7
23
22
2
3
57

77,1
14,6
8,3
100

37
7
4
48

43,9
42,1
14
100

25
24
8
57

9,1
18,2
54,5
18,2

1
2
6
2

37,5
31,3
25
6,3

12
10
8
2

100

11

100,1a)

32

Ton
Hatfull
Negativ
Neutral
Fakta
Respekt
Totalt
Hövlighet
Hövligt
Fräckt
Extremt
Totalt
Ohövlighet
Ärekränk
Förtal
Sarkasm
Vulgaritet
Totalt

a)

%

1,6
10,9
70,3
15,6
1,6

Totalt
Hövlighet
Hövligt
Fräckt
Extremt

Slutet

Oliksinnade

Ibland blir den totala procentsumman inte exakt 100 procent på grund av avrundning.

46

Anna Ingman
Likasinnade hänvisar mera till fakta i början av diskussionerna (15,6 procent) än i
slutet, där andelen faktabaserade kommentarer minskar med 5,2 procent. En något
större minskning av de faktabaserade kommentarerna syns bland de oliksinnade. 10,5
procent bland de oliksinnades kommentarer och inlägg hänvisar till fakta i början av
diskussionerna, medan enbart 3,5 procent av kommentarerna hänvisar till fakta i slutet.
Det förekommer fler negativt skrivna inlägg och kommentarer i början av
diskussionerna oliksinnade emellan (25 stycken) än i diskussionerna mellan
likasinnade (7 stycken). Lika många negativt skriva kommentarer ses i slutet av
diskussionerna likasinnade emellan, men på grund av att andelen kommentarer är färre
i slutet av diskussionerna ökar det med 3,7 procent, och är 14,6 procent. Ser man på
diskussionerna mellan oliksinnade i variabeln negativ kan man konstatera att antalet
negativa kommentarer sjunker med två till 23 stycken. Även här ökar andelen från
32,9 procent till 40,4 procent. Andelen respektfulla kommentarer ökar däremot i
diskussionerna likasinnade emellan från 1,6 procent till 8,3 procent, medan det
förekommer lika många respektfulla inlägg och kommentarer i början som i slutet
bland de oliksinnade, med 3,9 procent i början av diskussionerna och 5,3 procent i
slutet av diskussionerna.
Förekomsten av hövligt skrivna inlägg är betydligt fler bland diskussionerna mellan
likasinnade än i diskussionerna oliksinnade emellan. Procentuellt sett ökar andelen
hövligt skrivna kommentarer en aning bland diskussionerna mellan likasinnade, från
76,6 procent i början av diskussionerna till 77,1 procent i slutet. En betydligt större
minskning syns bland de oliksinnades hövlighet där 54,7 procent av inläggen och
kommentarerna är hövligt skrivna i början av diskussionerna medan 43,9 av
kommentarerna i slutet på diskussionerna oliksinnade emellan är skrivna med ett
hövligt språk. Kommentarer i slutet av diskussionerna mellan oliksinnade är istället
extremt ohövligt skrivna och utgör 14 procent av kommentarerna (6,7 procent i början
av diskussionerna). Bland diskussionerna mellan likasinnade ökar andelen extremt
ohövligt skrivna kommentarer med 6,7 procent.
Tabell 8 redogör även för vilket typ av ohövligt innehåll deltagarna använder sig av.
Varken bland diskussionerna likasinnade emellan och oliksinnade emellan
förekommer några drastiska förändringar. Bland diskussionerna mellan likasinnade
47

Anna Ingman
minskar andelen kommentarer som innehåller förtal och vulgaritet mot slutet av
diskussionerna. Andelen sarkastiska och ärekränkande kommentarer ökar däremot
mot slutet av diskussionerna mellan likasinnade. I slutet av diskussionerna är 54,5 av
kommentarerna sarkastiska (46,7 procent i början av diskussionerna) och 9,1 procent
av kommentarerna innehåller ärekränkningar (6,7 procent i början av diskussionerna).
Bland de oliksinnade förekommer färre sarkastiska kommentarer i slutet av
diskussionerna. Andelen sarkastiska kommentarer i diskussionerna mellan oliksinnade
minskar med 6,4 procent under diskussionernas gång. Den största ökningen av
ohövligt skrivna inlägg bland diskussionerna mellan oliksinnade är på variabeln
ärekränkning och ökar från 31,4 procent till 37,5 procent. Andelen kommentarer där
de oliksinnade skribenterna förtalar ett system ökar en aning med 2,7 procent under
diskussionernas gång. Andelen kommentarer med vulgärt innehåll ökar med 2,3
procent. Skillnaderna mellan samtliga variabler i tabell 8 är inte signifikanta.

4.3 Sammanfattning av resultat
Av hela analysmaterialet är en stor majoritet hövligt skrivet. 172 av totalt 279
analyserade inlägg och kommentarer är hövligt skrivna. De likasinnades kommentarer
är betydligt hövligare än de oliksinnades, som istället tenderar att vara fräcka eller
extremt ohövliga (tabell 5). I båda grupperna finns få inlägg och kommentarer som
innehåller bra argument och majoriteten består enbart av deltagarnas egna åsikter.
Däremot förekommer fler kommentarer med försök till argument bland de oliksinnade
än bland de likasinnade, även om argumenten kan klassas som dåliga.
I stora drag publiceras fler kommentarer med sarkastiskt eller vulgärt innehåll bland
diskussionerna likasinnade emellan, medan det förekommer fler kommentarer
innehållande ärekränkning eller förtal bland diskussionerna mellan oliksinnade. De
negativa och hatfulla kommentarerna finns i större grad bland de oliksinnade. I
avhandlingens sista kapitel diskuteras svaren till avhandlingens frågeställningar och
eventuella orsaker till varför likasinnade i denna studie inte visar några större tecken
på åsiktsextremism eller varför de oliksinnade dominerar i antalet negativa
kommentarer.

48

Anna Ingman

5 Diskussion
Sunstein (2002; 2017) menar att det kan uppstå problem om likasinnade enbart
diskuterar med varandra eftersom deras diskussioner bli extrema och åsikterna blir
mera polariserade under diskussionens gång. Denna studies resultat visar överraskande
nog att diskussionerna oliksinnade emellan är mera extrema än diskussionerna mellan
likasinnade. Enligt Sunstein (2017, s. 218) skriver människor ofta opassande
kommentarer när de är arga, något som märkts av redan i genomgången av
analysmaterialet. Sunstein (2017, ss. 96–97) tar upp bra exempel på hur känslor kan
bidra till att ens åsikter polariseras. Om man exempelvis är övertygad om att
klimatförändringen är ett allvarligt problem behöver ett motargument inte påverka
individens åsikter. Däremot kan motargumentet skapa aggression mot de oliksinnade,
vilket i sin tur leder till att man får en starkare tro på sin ursprungliga åsikt. Detta samt
avsaknaden av motargument är enligt Sunstein (2017) en bidragande orsak till
polarisering. I denna studie reagerade de oliksinnade deltagarna snabbt när någon med
motstridiga åsikter publicerade ett inlägg. Kommentarerna verkade vara förhastade,
felstavade och var extremt ohövligt skrivna.
Svaren på studiens båda frågeställningar är nekande. Diskussioner bland likasinnade i
nätforum visar inte fler tecken på radikala åsikter och extremt diskussionsklimat än
diskussioner där personer har olika åsikter. Diskussionerna bland likasinnade blir
heller inte mera extrema under diskussionens gång än diskussioner där personerna har
olika åsikter. Resultatet från denna studie visar snarare att de förhåller sig tvärtom.
Diskussionerna bland oliksinnade visar fler tecken på ett extremt diskussionsklimat
och blir även mera extrema under diskussionens gång än de diskussioner där
deltagarna har liknande åsikter.
Som Strandberg et al. (2019) hävdar kan polarisering undvikas om man på förhand
sätter upp diskussionsregler. En orsak till att majoriteten av studiens analyserade
inlägg och kommentarer var hövligt skrivna kan vara på grund av de regler som
Facebookgruppernas administratörer skapat i hopp om att deltagarna ska använda en
god ton. Trots att en stor del av kommentarerna var hövligt skriva innehåller över
hälften (52,1 procent) av de oliksinnades kommentarer och inlägg någon typ av
ohövligt språk. Skällsord och personliga angrepp förekommer ofta i diskussionerna

49

Anna Ingman
oliksinnade emellan. Bland de likasinnade skrev 23,3 procent fräckt eller extremt
ohövligt. Precis som Papacharissi (2004, ss. 267–268) länge poängterat råder det brist
på hövliga kommentarer i diskussioner på internet, vilket även etableras i denna studie.
Gruppolarisering på internet är ett faktum. Sunstein (2017, s. 76) påstår att när
människor enbart diskuterar med likasinnade blir deras åsikter mera extrema och kan
även radikaliseras. I detta fall blev de likasinnade en aning mera extrema i sina
diskussioner, men inte i lika stor grad som de oliksinnade radikaliserades när de
diskuterade med varandra. De oliksinnade argumenterade dessutom i mindre grad än
de likasinnade. Man kan alltså tydligt se hur gruppolariseringen utvecklats i
diskussionerna på sociala medier. I denna studie sågs en tendens för gruppolarisering
bland både de oliksinnade och de likasinnade. Gruppolarisering torde enligt Sunstein
(2000; 2002; 2009) enbart ske när likasinnade diskuterar sinsemellan och motstridiga
argument saknas. En tänkbar orsak till varför resultatet ser annorlunda ut i denna
avhandling kan vara att analysmaterialet är taget ifrån enskilda diskussionstrådar inom
ett större diskussionskontext.
En konsekvens som också kan leda till gruppolarisering på internet är spridning av
falsk och felaktig information. I samband med insamlingen av analysmaterialet
påträffades flera inlägg och kommentarer bland diskussioner mellan likasinnade som
visade sig hänvisa eller bestå av felaktig information. I många fall är
diskussionsdeltagarna till en början osäkra på vad de egentligen har för åsikt i
sakfrågor. När man påbörjar en diskussion har man ett öppet sinne, vilken också
betyder att felaktig information lättare kan påverka dem (Sunstein, 2017). Om en
liknande studie görs är det att rekommendera att skapa en variabel som berör ämnet
fake news. I efterhand kunde det ha varit bättre att analysera en procentandel av
kommentarerna från varje inlägg, istället för att analysera ett fast antal kommentarer.
Att analysera sex kommentarer från ett inlägg som totalt har tio kommentarer ger ett
trovärdigare resultat än att analysera sex kommentarer från ett inlägg som har över 100
kommentarer.
Denna studie ger en trovärdig inblick i hur diskussionsklimatet i Facebookgrupperna
på Åland ser ut vid tillfället för studien (2019). Åland är ett intressant samhälle att
analysera, landskapet är självstyrt men ändå är det lätt för medborgarna att ta kontakt
50

Anna Ingman
med beslutsfattarna. Flera högt uppsatta politiker som Ålands ministrar och till och
med lantrådet är aktiva i diskussionerna på sociala medier, något som sällan
förekommer i större demokratier.
I oktober 2019 råder det kommunal och lagtingsval på Åland. Det har dock varit svårt
för de åländska partierna att rekrytera kandidater, speciellt till det kommunala
beslutsfattandet. Ledarskribenten Johan Orre (Nya Åland, 2019) diskuterar en orsak
till problemet. Enligt Orre skrämmer tonen på sociala medier bort eventuella
kandidater från valet. Så här argumenterar Orre i Nya Åland 10 september 2019:
”Den vanligast förekommande förklaringsmodellen är dock det allt hårdare debattklimatet. Flera
av de ledamöter som inte ställer upp för omval till lagtinget har betonat just debattklimatet som
utmärkande för den här mandatperioden. Det är förstås svårt att uppskatta och mäta huruvida tonen
är tuffare nu än tidigare. Men om uppfattningen bland presumtiva kandidater är att man inte vill
riskera att ställa sig i skottlinjen så har vi ett allvarligt demokratiskt problem.”

Att näthat och radikala åsikter växer i större grad verkar höra till det normala i dagens
demokrati (Bjurwald, 2013). Att gruppolarisering förekommer på sociala medier är en
realitet, men som Sunstein (2017) understryker är detta ett problem och inte en
katastrof. Dessa problem för även med sig fördelar: diskussionerna på sociala medier
utmanar demokratin, men kan också berika den framom att skada den (Sunstein, 2017,
s. 213). Huvudsaken är att man är medveten om att näthat, radikalisering och
gruppolarisering existerar i det vardagliga samtalet på internet.

51

Anna Ingman

Litteraturförteckning
Bjurwald, L. (2013). Skrivbordskrigarna: Hur extrema krafter utnyttjar internet.
Stockholm: Natur & Kultur.
Chambers, S. (2003). Deliberative Democratic Theory. Annual Reviews Politicas
Science, 6, ss. 307–326.
Coe, K., Kenski, K., & Rains, S. (2014). Online and Uncivil? Patterns and
Determinants of Incivility in Newspaper Website Comments. Journal of
Communication, 64, ss. 658–679.
Eilders, C., & Friess, D. (2015). A Systematic Review of Online Deliberation
Research. Policy and Internet, 7(3), ss. 319–339.
Esaiasson, P., Gilljam, M., Oscarsson, H., & Wängnerud, L. (2012). Metodpraktikan.
Konsten att studera samhälle, individ och marknad. Stockholm: Nordstedts
Juridik.
Fishkin , J., He, B., Luskin, R., & Siu, A. (2010). Deliberative Democracy in an
Unlikely Place: Deliberative Polling in China . British Journal of Political
Science, 40, ss. 435–448.
Fishkin, J. (1991). Democracy and deliberation: New directions for democratic
reform. New Heaven: Yale University Press.
Gibson, R., Lusoli, W., & Ward, S. (2005). Online Participation in the UK: Testing a
‘Contextualised’ Model of Internet Effects. The British Journal of Politics
and International Realtions, 7, ss. 561–583.
Gimmler, A. (2001). Deliberative democracy, the public sphere and the internet.
Philosophy & Social Criticism, 27(4), ss. 21–39.
Graham, T. S. (2012). Beyond “Political” Communicative Spaces: Talking Politics
on the Wife Swap Discussion Forum. Journal of Information Technology &
Politics, 9(1), ss. 31–45.

52

Anna Ingman
Graham, T. S. (2009). What’s Wife Swap got to do with it? Talking politics in the
net-based public sphere. Amsterdam: Amsterdam University Press.
Grönlund, K., & Strandberg, K. (2012). Online Deliberation and Its Outcome—
Evidence from the Virtual Polity Experiment. Journal of Information
Technology & Politics, 9(2), ss. 167–184.
Grönlund, K., Herne, K., & Setälä, M. (2015). Does Enclave Deliberation Polarize
Opinions? Politicas Behavior, 37, ss. 995–1020.
Habermas, J. (1996). Between Facts and Norms. Contibutions to a Discouse Theory
of Law and Democracy. Cambridge: MIT press.
Hampton, K., Shin, I., & Lu, W. (2016). Social media and political discussion: when
online presence silences offline conversation. Information, Communication &
Society, 20(7), ss. 1090–1107.
Holsti, O. (1969). Content analysis of the social sciences and humanities. London:
Addison-Wesley.
Jensen, J. (2003). Public Spheres on the Internet: Anarchic or GovernmentSponsored – A Comparison . Scandinavian Political Studies, 26(4), ss. 349–
374.
Kelly, J., Fisher, D., & Smith, M. (2005). Debate, Division, and Diversity: Political
Discourse Networks in USENET Newsgroups. Online Deliberation
Conference 2005 (ss. 1–34). Palo Alto, CA: Stanford University.

Lampe, C., Ellison, N., & Steinfield , C. (2007). The Benefits of Facebook
‘‘Friends:’’ Social Capital and College Students’ Use of Online Social
Network Sites. Journal of Computer-Mediated Communication, 12(4), ss.
1143–1168.
Lee, E.-J. (2007). Deindividuation Effects on Group Polarization in ComputerMediated Communication: The Role of Group Identification, Public-Self-

53

Anna Ingman
Awareness, and Perceived Argument Quality. Journal of Communication, 57,
ss. 385–403.
Lindell, M. (2015). Deliberation och åsiktsförändring. Åbo: Åbo Akademis förlag.
Lindell, M., Strandberg, K., Himmelroos, S., & Grönlund, K. (2018). Samtal om
svenskan: Hur diskussionsregler med modereing motverkar gruppolarisering i
likasinnade grupper. Polittiikka, 60 (1), ss. 6–18.
Mansbridge, J. (1994). Using Power/Fighting Power. Constellation, 1(1), ss. 53–73.
Mendelberg, T. (2002). The Deliberative Citizen: Theory and Evidence. Political
Decision Making, Deliberation and Participation, 6, ss. 151-193.
Min, S.-J. (2007). Online vs. Face-to-Face Deliberation: Effects on Civic
Engagement . Journal of Computer-Mediated Communication, 12(4), ss.
1369–1387.
Moscovici, S., & Zavalloni, M. (1969). The group as a polarizer of attitudes. Journal
of Personality and Social Psychology, 12(2), ss. 125–135.
Mutz, D. (2006). Hearing the Other Side, Deliberative verus Participatory
Democracy. New York: Cambridge University Press.
Myers, D., & Lamm, H. (1976). The Group Polarization Phenomenon. Psychological
Bulletin, 83(4), ss. 602–627.
Noelle-Neumann, E. (1993). The spiral of silence: Public opinion – our social skin.
Chicago: University of Chicago Press.
Orre, J. (den 11 09 2019). Ingen demokrati utan kandidater. Nya Åland.
Papacharissi, Z. (2004). Democracy online: civility, politeness, and the democratic
potential of online political discussion groups. New media & society, 6(2), ss.
259–283.

54

Anna Ingman
Premfors, R., & Roth , K. (2004). Deliberativ demokrati. Lund: Studentlitteratur.
Price, V. (2009). Citizens Deliberating Online: Theory and Some Evidence. i T.
Davies, & S. Gangadharan, Online Deliberation: Design, Research, and
Practice (ss. 37–43). Stanford: CSLI Publications.
Roos, S. (2018). Tillitsstudie för Åland 2018. Mariehamn: Ålands statistik och
utredningsbyrå.
Schmidt, A., Zollo, F., Scala, A., Betsch, C., & Quattrociocchi, W. (2018).
Polarization of the vaccination debate of Facebook. Vaccine, 36, ss. 3606–
3612.
Sobieraj, S., & Berry, J. (2011). From Incivility to Outrage: Political Discourse in
Blogs, Talk Radio, and Cable News . Political Communication, 28(1), ss. 19–
41.
Spohr, D. (2017). Fake news and ideological polarization: Filter bubbles and
selective exposure on social media. Business Information Review, 34(3), ss.
150–160.
Strandberg, K. (2008). Public Deliberation Goes On-Line? Journal of the European
Institute for Communication and Culture, 15(1), ss. 71–90.
Strandberg, K., & Berg, J. (2013). Online Newspapers' Readers' Comments Democratic Conversation Platforms or Virtual Soapboxes? Comunicacao e
Sociedade, 23, ss. 132–152.
Strandberg, K., & Grönlund, K. (2018). Online Deliberation. i A. Bächtiger, J.
Dryzek, J. Mansbridge, & W. Mark, The Oxford Handbook of Deliberative
Democracy (s. 365). Oxford: Oxford University Press.

55

Anna Ingman
Strandberg, K., Grönlund, K., & Himmelroos, S. (2019). Do discussions in likeminded groups necessarily lead to more extreme opinions? International
Political Science Review, 40(1), ss. 41–57.
Su, L.-F., Xenos, M., Rose, K., Wirz, C., Scheufele, D., & Brossard, D. (2018).
Uncivil and personal? Comparing patterns of incivility in comments on the
Facebook pages of news outlets. New media & society , 20(10), ss. 3678–
3699.
Suhay, E., Bello-Pardo, E., & Maurer, B. (2018). The Polarizing Effects of Online
Partisan Criticism: Evidence from Two Experiments. The International
Journal of Press/Politics, 23(1), ss. 95–115.
Sunstein, C. R. (2017). #republic: Divided Democracy in the Age of Social Media.
New Jersey: Prinston University Press.

Sunstein, C. R. (2000). Deliberative Trouble? Why Groups Go to Extreme. Jale Law
Journal, 110, ss. 71–119.
Sunstein, C. R. (2009). Going to Extremes; How Like Minds Unite and Divide. New
York: Oxford University Press.
Sunstein, C. R. (2007). Republic.com 2.0. New Jersey: Princeton University Press.
Sunstein, C. R. (2002). The Law of Group Polarization. The Journal of Political
Philosphy, 10(2), ss. 175–195.
Taber, C., & Lodge, M. (2006). Motivated skepticism in evalutaion of political
beliefs. American Journal of Political Science, 50(3), ss. 755–769.
Thompson, D. (2008). Deliberative democratic theory and empirical political
science. Annual Review of Political Science, 11, ss. 497–520.

56

Anna Ingman
Tolkin, A. (2013). Anonymity, Polarization, and the Online Sphere. The Journal of
the Merle Kling Undergraduate Honors Fellowship, ss. 1–23.
Van Swol, L. (2009). Extreme members and group polarization. Social influence,
4(3), ss. 185–199.
Wang, Q., Yang, X., & Xi, W. (2018). Effects of group arguments on rumor belief
and transmission in online communities: An information cascade and group
polarization perspective. Information & Management, 55, ss. 441–449.
Wojcieszak, M., & Mutz, D. (2009). Online Groups and Political Discourse: Do
Online Discussion Spaces Facilitate Exposure to Political Disagreement?
Journal of Communication, 59, ss. 40–56.

Woolley, J., & Limperos, A. (2010). The 2008 Presidential Election, 2.0: A Content
Analysis of User-Generated Political Facebook Groups. Mass
Communication and Society, 13, ss. 631–652.
Yang, M., & Pfister, D. (2018). Five theses on technoliberalism and the networked
public sphere. Communication and the Public, 3(3), ss. 247–262.
Yardi, S., & Boyd, D. (2010). Dynamic Debates: An Analysis of Group Polarization
Over Time on Twitter. Bulletin of Science, Technology & Society, 30(5), ss.
316–327.

57

Anna Ingman

Internetreferenser
Facebook. (den 8 Februari 2019). Facebook newsroom. Hämtat från
https://newsroom.fb.com/company-info/
Facebook. (den 19 Februari 2019). Facebook hjälpcenter. Hämtat från
https://www.facebook.com/help/1629740080681586?helpref=hc_global_nav
Facebookgrupp a. (den 10 Mars 2019). Säg vad du vill, Åland. Hämtat från
https://www.facebook.com/groups/250211825646276/about/
Facebookgrupp b. (den 10 Mars 2019). Åländska frågor, funderingar och tips.
Hämtat från https://www.facebook.com/groups/249361828500592/about/
Skeppstedt, J. (den 04 02 2019). Nationalencyklopedin, API. Hämtat från
Nationalencyklopedin: http://www.ne.se/uppslagsverk/encyklopedi/lång/api(data)
Svenska Akademiens ordlista. (den 13 maj 2015). svenska.se. Hämtat från
https://svenska.se/saol/?id=1078715&pz=7 den 13 Maj 2019
Ålands statistik- och utredningsbyrå. (den 20 Februari 2019). Åsub. Hämtat från
Vanliga frågor om Åland: https://www.asub.ax/sv/vanliga-fragor-om-aland

58

Anna Ingman

Bilaga 1 – Kodbok
V1 Identitet
Skribentens namn
V2 Skribenten har:
01 Publicerat inlägget
02 Kommenterat ett inlägg
03 Kommenterat på en kommentar
V3 Datum och tid
Tolvsiffrigt nummer som beskriver när inlägget är skapat, eller när personer
kommenterar. Datum och klockslag (åååå-dd-mm-tt-mm).
V4 Likasinnades eller oliksinnades diskussioner
01 Likasinnade
02 Oliksinnade
V5 Facebookgrupper
01 Säg vad du vill, Åland
02 Åland ekonomi
V6 Antal kommentarer
Siffra som representerar hur många kommentarer inlägget har, inkluderar
kommentarers kommentarer.
V7 Ton på inlägget eller kommentaren
01 Hatfull
02 Negativ
03 Neutral
04 Faktabaserad eller hänvisning till referens
05 Respektfull

59

Anna Ingman
V8 Inläggets eller kommentarens hövlighet
01 Hövligt
02 Fräckhet
03 Extremt ohövligt
V9 Typ av ohövlighet (kodas inte om V8 = 01)
01 Ärekränkning
02 Förtal
03 Vulgaritet
04 Sarkasm
V10 Argumentation
01 Enbart åsikt och saknar argument
02 Dåligt och ologiskt argument
03 Bra argument eller försök till bra argument
11 I enighet med inläggets åsikt
01 Ja
02 Nej
12 Gilla
Siffra som beskriver hur många som reagerat med ”gilla” symbol på inlägget /
kommentaren
13 Älska
Siffra som beskriver hur många som reagerat med ”älska” symbol på inlägget /
kommentaren
14 Skratt
Siffra som beskriver hur många som reagerat med ”skratt” symbol på inlägget /
kommentaren

15 Förvånad
Siffra som beskriver hur många som reagerat med ”förvånad” symbol på inlägget /
kommentaren
60

Anna Ingman
16 Ledsen
Siffra som beskriver hur många som reagerat med ”ledsen” symbol på inlägget /
kommentaren
17 Arg
Siffra som beskriver hur många som reagerat med ”arg” symbol på inlägget /
kommentaren

61

