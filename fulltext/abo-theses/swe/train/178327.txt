ÅBO AKADEMI
INSTITUTIONEN FÖR KEMITEKNIK
LABORATORIET FÖR PROCESS- OCH SYSTEMTEKNIK

Fjärrvärmeproduktion från spillvärmeflöden vid
UPM:s fabrik i Jakobstad

Diplomarbete
av
Marcus Hjulfors

Utfört under ledning av docent Frank Pettersson
med handledning av DI Jonas Asplund vid Oy Herrfors Ab
och DI Andreas Rönnqvist vid UPM Jakobstad
i Jakobstad 2020

Förord
Jag vill rikta ett stort tack till UPM Jakobstad och Oy Herrfors Ab för att de gav mig
möjligheten att göra detta diplomarbete, vars ämne är både intressant och aktuellt.
Ett extra stort tack förtjänar mina handledare Andreas Rönnqvist på UPM, Jonas
Asplund på Herrfors och Frank Pettersson på Åbo Akademi som alltid funnits där för
att assistera mig under arbetets gång. Jag vill också tacka övrig personal på UPM och
Herrfors som ställt upp och tillhandahållit nödvändig information, samt Mika Karbin
på Turku Energia som visade mig runt på deras värmepumpsanläggning i Åbo.
Slutligen vill jag också tacka min fru som tålmodigt fungerat som bollplank under hela
arbetsprocessen.

Abstrakt
I detta diplomarbete som gjordes i samarbete med UPM Jakobstad och Oy Herrfors
Ab undersöktes möjligheterna att producera fjärrvärme till Herrfors Ab:s
fjärrvärmenät i Jakobstad, från spillvärmeflöden som uppstår i samband med
cellulosaproduktionen vid UPM:s fabrik i Jakobstad. Baserat på temperatur- och
flödesdata gjordes en studie som omfattar de potentiellt användbara spillvärmeflödena
och hur de tekniskt sett kunde utnyttjas inom fjärrvärmeproduktionen. En djupare
studie i form av simuleringar och ekonomiska analyser gjordes för den värmekälla
som uppvisade de mest önskvärda egenskaperna.
Slutsatsen var att en värmepumpsanläggning som använder fabrikens neutraliserade
avloppsvatten som värmekälla skulle vara den bästa lösningen sett till bland annat den
jämna och för detta ändamål lagom stora energitillgången. Förutom en betydande
mängd förmånlig fjärrvärme som kunde produceras till fjärrvärmenätet skulle
anläggningen även bidra med värdefull kyleffekt till UPM Jakobstads verksamhet i
form av nedkylning av avloppsvattnet.

Innehåll
1

Inledning ............................................................................................................... 1

2

Fjärrvärme ............................................................................................................. 3

3

4

2.1

Fjärrvärmeproduktion .................................................................................... 3

2.2

Fjärrvärmedistribution ................................................................................... 5

2.3

Lagring av fjärrvärme .................................................................................... 6

2.4

Fjärrvärmeeffekt ............................................................................................ 8

Spillvärme ............................................................................................................. 8
3.1

Spillvärmens energipotential ......................................................................... 9

3.2

Spillvärme i industrin .................................................................................. 10

Fjärrvärme från spillvärme ................................................................................. 12
4.1

Direkt värmeväxling .................................................................................... 13

4.2

Rökgaskylning ............................................................................................. 13

4.2.1

Svavelsyradaggpunkt ........................................................................... 16

4.2.2

Vattendaggpunkt .................................................................................. 18

4.2.3

Energi i rökgaser .................................................................................. 19

4.3
5

6

7

Fjärrvärmeproduktion med värmepump ...................................................... 20

Industriella värmepumpar ................................................................................... 21
5.1

Funktionsprincip .......................................................................................... 21

5.2

Komponenter ............................................................................................... 23

5.3

COP-värde ................................................................................................... 24

5.4

För- och nackdelar med värmepump i fjärrvärmesystem ............................ 26

Fjärrvärmeproduktionens berörda aktörer .......................................................... 27
6.1

UPM Oyj ..................................................................................................... 28

6.2

Oy Alholmens kraft Ab ............................................................................... 29

6.3

Oy Herrfors Ab ............................................................................................ 29

Genomgång av potentiella spillvärmeflöden ...................................................... 31
7.1

Rökgaser ...................................................................................................... 31

7.1.1

Nedkylning av sodapannans rökgaser .................................................. 32

7.1.2

Nedkylning av mesaugnens rökgaser ................................................... 34

7.2

Överskott av mekaniskt renat hetvatten ...................................................... 35

7.3

Sekundärkondensatöverskott ....................................................................... 36

7.4

Kylvatten ..................................................................................................... 36

7.5

Avloppsvatten .............................................................................................. 39

8

7.5.1

Fiberhaltigt avloppsvatten .................................................................... 39

7.5.2

Surt avloppsvatten ................................................................................ 40

7.5.3

Fiberfritt avloppsvatten ........................................................................ 41

7.5.4

Neutraliserat avloppsvatten .................................................................. 42

7.5.5

Jämförelse av avloppsvattenflödena .................................................... 43

Fallstudier ........................................................................................................... 45
8.1

Data ............................................................................................................. 45

8.2

Värmekälla .................................................................................................. 46

8.3

Tillgänglig energi ........................................................................................ 47

8.4

Värmepumpsdimensionering....................................................................... 48

8.5

Val av värmepump ...................................................................................... 51

8.5.1

COP-värde ............................................................................................ 53

8.5.2

Placering av anläggningen ................................................................... 54

8.6

Dimensionering av värmeväxlare ................................................................ 56

8.7

Kapacitet i förhållande till fjärrvärmebehov ............................................... 57

8.8

Produktion enligt fjärrvärmebehov ............................................................. 59

8.9

Produktion med beaktande av AK1 ............................................................. 60

9

Ekonomisk analys ............................................................................................... 63
9.1

Investerings- och underhållskostnader ........................................................ 64

9.2

Fall 1 – Produktion enligt fjärrvärmebehov ................................................ 66

9.2.1

Inbesparing ........................................................................................... 67

9.2.2

Återbetalningstid .................................................................................. 68

9.3

Fall 2 – Produktion med beaktande av AK1 ............................................... 69

9.3.1

Inbesparing ........................................................................................... 69

9.3.2

Återbetalningstid .................................................................................. 71

9.4
10

Känslighet för variationer i elpris ................................................................ 73
Anläggningens inverkan på berörda aktörer ................................................... 74

10.1

Alholmens Kraft .......................................................................................... 74

10.2

UPM ............................................................................................................ 75

10.3

Herrfors ....................................................................................................... 78

10.4

Miljön .......................................................................................................... 79

11

Värmelagring kombinerat med värmepumpen................................................ 80

11.1

Dimensionering av värmelager.................................................................... 81

11.2

Inverkan av eventuellt lager ........................................................................ 83

12

Diskussion ....................................................................................................... 84

13

Källförteckning ............................................................................................... 88

1 Inledning
Med tanke på den rådande klimatdebatten i västvärlden blir i synnerhet stora
producenter och konsumenter av el och värme tvungna att se över sin verksamhet.
Från politiskt håll strävar man efter att i så stor utsträckning som möjligt elektrifiera
samhället och byta ut fossila bränslen mot fossilfria. Det här innebär bland annat att
sol- och vindkraft byggs ut, fordon som drivs på el blir vanligare och att till exempel
stenkol och torv som bränsle i kraftverk ifrågasätts och förr eller senare eventuellt
fasas ut helt och hållet för att ge rum åt mera klimatvänliga energikällor.
De politiska beslut som i framtiden tas om höjda skatter eller totalförbud mot vissa
bränslen som används i dag är något som i allra högsta grad kommer att påverka både
el- och fjärrvärmebolag. Enligt 2018 års statistik som ”Energiateollisuus”
sammanställt för fjärrvärme härstammade 19,3 % av energin från stenkol, 12,5 % från
naturgas, 15,4 % från torv, 2,2 % från olja, 9,1 % från spillvärmeflöden och resterande
från olika former av biomassa [1]. Av denna statistik kan konstateras att nästan hälften
av Finlands totala fjärrvärmeförbrukning har sitt ursprung i bränslen som kan klassas
som fossila. På sikt kommer vi antagligen att se en omfördelning där andelen stenkol,
torv, olja och naturgas minskar, medan andelen fjärrvärme producerad från
spillvärmeflöden ökar.
I

Finland

har

vi

flera

energiintensiva

industrier

som

oljeraffinaderier,

metallförädlingsindustrier och pappersindustrier vars outnyttjade spillvärmeflöden är
en potentiell fjärrvärmekälla. En del av industrins spillvärmeflöden har så höga
temperaturer att de kunde pumpas direkt till fjärrvärmenätet via en värmeväxlare,
medan största delen av flödena bör uppgraderas med exempelvis en värmepump.
Det finns redan ett flertal lyckade exempel där man producerar fjärrvärme från
betydligt kallare flöden än tungindustrins spillvärmeflöden. Till exempel har Åbo
Energi en värmepumpsanläggning med 2 värmepumpar (á 6,5 MW) som sammanlagt
kan producera ungefär 40 MW fjärrvärme från renat avloppsvatten med temperaturer
mellan 12 och 18 °C. Därtill används det nedkylda avloppsvattnet som fjärrkyla, vilket
betyder att man erhåller en dubbel nytta och anläggningens lönsamhet förbättras.
Helen

i

Helsingfors

och

Fortum

i
1

Esbo

har

också

motsvarande

värmepumpsinstallationer med en total fjärrvärmeeffekt på 90 MW respektive 40
MW. Även där används i första hand avloppsvatten som värmekälla. Helens
anläggning kan sommartid använda fjärrkylans retur som värmekälla för att erhålla ett
bättre COP-värde tack vare högre temperatur på värmekällan. [17]
I detta arbete utreds möjligheterna för produktion av fjärrvärme från UPM:s
massafabriks spillvärmeflöden till Herrfors Ab:s fjärrvärmenät i Jakobstad. I normala
fall köps all fjärrvärme från Oy Alholmens Kraft Ab som är verksamt på samma
område som UPM och således skulle inga långa anslutningsledningar behövas för att
utnyttja fabrikens spillvärme i och med att infrastrukturen finns färdigt. Alholmens
kraft består av två enheter, AK1 och AK2. AK1 är UPM:s gamla barkpanna och har
en termisk effekt på ungefär 110 MWth, medan AK2 är en stor biobränslepanna (550
MWth) som i första hand är avsedd för elproduktion men kan också producera värme
och processånga. I och med Finlands låga elpriser är det många gånger olönsamt att
ha igång AK2 även om fjärrvärmeproduktionen skulle kräva det och delvis därför
väcktes intresse hos Herrfors att utreda möjligheterna för att producera en del av
fjärrvärmen på ett sätt som är oberoende av nuvarande fjärrvärmeleverantörer.
Tanken är alltså att fjärrvärme producerad från UPM:s spillvärme skulle utgöra en
andel som möjliggör att endast barkpannan (AK1) är igång även om
fjärrvärmebehovet är stort. I bästa fall skulle spillvärmen utgöra en så stor andel att
man periodvis, t.ex. sommartid, skulle kunna leverera tillräcklig mängd fjärrvärme
utan att någon av Alholmens Krafts pannor är igång.
I arbetet kommer flera potentiella outnyttjade värmekällor, bland annat rökgaser,
avfallsvatten och hetvattenöverskott, och deras effekter att undersökas och jämföras
med stadens fjärrvärmebehov under motsvarande tidpunkter. Den eller de värmekällor
som uppvisar bäst potential ur både energi- och genomförbarhetssynvinkel undersöks
noggrannare och simuleras med olika körstrategier under ett år för att få en bättre bild
av hur det kunde se ut i verkligheten. Även en ekonomisk analys baserad på
simuleringarna kommer att göras för att få en uppfattning om årlig inbesparing och
investeringens återbetalningstid.
För att ett dylikt projekt framgångsrikt ska kunna genomföras är det en förutsättning
att alla berörda parter får någon nytta av det, eller åtminstone inte nämnvärt berörs på
ett negativt sätt. Därför kommer det under arbetets gång att föras diskussioner med
2

UPM, Herrfors och Alholmens Kraft för att på bästa möjliga sätt kunna beakta deras
huvudsakliga intressen och redogöra för vilken inverkan fjärrvärmeproduktion från
spillvärme skulle ha på deras verksamhet.

2 Fjärrvärme
I finländska tätorter har fjärrvärme använts ända sedan 1950-talet och i dag bor ungefär
2,7 miljoner finländare i bostäder som värms med fjärrvärme, vilket gör det till den
vanligaste uppvärmningsformen i vårt land med en produktion på 37,1 TWh år 2018.
Av denna energimängd härstammar 46 % från spillvärme och förnybara energikällor
som exempelvis träflis, 35 % från fossila energikällor som stenkol, naturgas och olja,
16 % från torv och 3 % från övriga energikällor. [7,8]
På

senare

tid

har

intresset

för

att

utnyttja

industrins

spillvärme

i

fjärrvärmeproduktionen ökat, dels på grund av miljömässiga orsaker, dels på grund av
att det kan vara ett förmånligt produktionssätt ifall de rätta grundförutsättningarna
finns. Dit hör bland annat en jämn tillgång på spillvärme och ett fjärrvärmenät dit
värmen kan avsättas inom ett överkomligt avstånd. En ytterligare delorsak till ökat
intresse för spillvärme är en kontinuerlig utveckling av värmepumpsteknologin som
bland annat medfört att man effektivt kan uppnå högre temperaturer än tidigare.

2.1 Fjärrvärmeproduktion
Traditionellt produceras fjärrvärme i kraftvärmeverk eller separata värmecentraler
som använder sig av de tidigare nämnda bränslena. I figur 1 finns ett förenklat schema
av fjärrvärmeproduktionen i en separat värmecentral. Något förenklat kan processen
förklaras som att bränsle matas in i pannan där det förbränns. Förbränningen ger
upphov till värme som överförs till pannvattnet som cirkulerar i pannan. Pannvattnet
övergår så småningom till gasform och kallas då vattenånga. Vattenångan leds till en
värmeväxlare (VV1) för fjärrvärme där ångan kondenserar och avger största delen av

3

sin energi till fjärrvärmevattnet. Den kondenserade vattenångan återvänder till pannan
för att igen ta upp värme från förbränningen och upprepa samma procedur på nytt. Det
uppvärmda fjärrvärmevattnet pumpas ut i fjärrvärmenätet längs ett framledningsrör
för att slutligen nå konsumentens värmeväxlare (VV2). I denna värmeväxlare avges
energi

från

fjärrvärmevattnet

till

konsumentens

uppvärmnings-

och

varmvattensystem. Efter att fjärrvärmevattnet avgett värme återvänder det längs
returledningen till VV1 för att igen ta upp värme.

Figur 1. Schematisk bild av fjärrvärmeproduktion i en separat värmecentral.

I figur 2 finns ett schema för fjärrvärmeproduktion i en kraftvärmecentral som är den
andra av de för tillfället vanligaste produktionsformerna för fjärrvärme. Den stora
skillnaden ligger i att man i en separat värmecentral producerar endast värme, medan
man i ett kraftvärmeverk tack vare ångturbin och generator har en samproduktion av
både el och värme. Fjärrvärmevattnet värms upp med den ånga som gått genom
turbinen och på så sätt utnyttjas den spillvärme som uppstår i samband med
elproduktion. Samproduktion av el och värme är ett energieffektivt sätt att producera
energi, vilket kan ses som en starkt bidragande orsak till att denna typ av
fjärrvärmeproduktion har ökat kraftigt under senare årtionden. [8,10]

4

Figur 2. Schematisk bild av fjärrvärmeproduktion vid samproduktion av el och
värme.

På senare tid har fjärrvärmeproduktion med värmepumpar som utnyttjar spillvärme
från bl.a. industrier och hushåll vunnit mark. Orsaken till det är att det dels kan vara
ett förmånligare produktionssätt än det traditionella och dels för att man önskar minska
på den miljöbelastning som värmeproduktionen ger upphov till. [8]

2.2 Fjärrvärmedistribution
Fjärrvärmen distribueras till kunderna i form av hett vatten som flödar i en trycksatt
rörkulvert bestående av två parallella rörledningar, ett framledningsrör och ett returrör.
Rören i fjärrvärmenätet är i allmänhet gjorda av stål och därtill isolerade för att minska
på värmeförlusterna. Dessutom är de ofta nergrävda till ett djup på ca 0,5–1 m. Vattnet
som cirkulerar i fjärrvärmenätet är fritt från syre för att förhindra korrosion och det är
också vanligt att man tillsätter något slags färgämne i vattnet för att eventuella läckage
lättare ska kunna upptäckas. [8]
Vattnet i framledningsröret har typiskt en temperatur på 70–120 °C beroende på årstid.
Det pumpas från produktionsanläggningen längs med framledningsröret ut till
konsumentens värmeväxlare där det sker en värmeöverföring från det heta
fjärrvärmevattnet till konsumentens uppvärmnings- och tappvarmvattensystem. Efter
att fjärrvärmevattnet avgivit värme till konsumenten leds det längs med returledningen
5

tillbaka till produktionsanläggningen för att värmas upp på nytt. Returflödets
temperatur är även det beroende på årstid och varierar i normala fall mellan 25 och
50 °C. [7,10]
I fastigheter som värms med fjärrvärme sker värmefördelningen i allmänhet med
vattenburna system, som till exempel batteri- eller golvvärme, men fjärrvärme går
också att kombinera med luftburna värmesystem. [8]

2.3 Lagring av fjärrvärme
För att mest optimalt kunna utnyttja kapaciteten av en värmeproducerande anläggning
vore ett så jämnt fjärrvärmebehov som möjligt att föredra. Verkligheten är ändå att
fjärrvärmebehovet i ett system kan variera mycket både inom och mellan dygnen och
i synnerhet mellan olika årstider förekommer stora variationer. Som en följd av
variationerna kan det bli utmanade att få utbud och efterfrågan att mötas på ett
energieffektivt sätt. Ett alternativ för att lösa, eller åtminstone underlätta, denna
problematik är värmelagring.
Värmelagringstyperna kan delas in i korttids- och långtidslagring. Korttidslagringen
används främst för att utjämna produktionsvariationerna inom ett dygn och på så vis
kunna tillgodose fjärrvärmesystemet med behövlig effekt även när toppeffekt krävs.
Med ett system för långtidslagring kan man lagra värme under en längre tid, från
veckor upp till ett antal månader. Den stora fördelen med långtidslagring är att värme
kan tas tillvara under perioder när det finns stor tillgång på värme (ex. sommartid) för
att sen utnyttjas när tillgången är mindre men efterfrågan är som störst (ex. vintertid).
[23]
Grundprincipen för värmelagring i fjärrvärmesystem är densamma som för all
värmelagring, att värme lagras för att kunna tas ut och användas i ett senare skede. Det
som i huvudsak varierar är lagerstorleken och lagringsmetoden. Den för tillfället
vanligaste metoden för lagring av fjärrvärme är korttidslagring i form av hett vatten i
ackumulatortankar gjorda av stål. Tankarna kan vara antingen trycksatta eller
trycklösa, av vilken den senare typen är ett förmånligare alternativ, men nackdelarna
6

är att inkopplingen till fjärrvärmenätet blir mer komplext jämfört med trycksatta
ackumulatorer och dess laddningstemperatur får ej heller överstiga 100 °C. [24,25]
Laddningen av ackumulatortanken sker i regel när det finns ett tillfälligt överskott av
fjärrvärme,

medan

urladdningen

sker

då

baslasten

inte

förmår

täcka

fjärrvärmebehovet. Själva laddningsprocessen går till så att varmt fjärrvärmevatten
från framledningen förs genom ett rör till tankens övre del. För att tanken inte ska bli
överfull förs motsvarande mängd vatten bort till returledningen genom ett rör i tankens
nedre del. Under urladdningsprocessen är rollerna ombytta. Varmt vatten leds då från
ackumulatortanken till framledningen genom röret på tankens övre sida och kallt
vatten från returledningen leds in genom röret i tankens nedre del. [25]
Att en ackumulatortank för fjärrvärme laddas och urladdas på övre sidan beror på att
vattnet i tanken är skiktat. Det innebär att det varma vattnet, tack vare dess lägre
densitet, ligger ovanpå det kallare vattnet och mellan dem finns ett skiljeskikt. Denna
skiktning har en avgörande betydelse, eftersom en omblandning av vattenlagrena leder
till att den temperatur som kan urladdas från ackumulatortanken sjunker. [32]
För att veta hur mycket fjärrvärme som finns lagrad i en ackumulatortank bör man
känna till temperaturen i tanken, den lagrade volymen/massan och fjärrvärmens
returtemperatur. Den lagrade fjärrvärmeenergin kan då beräknas enligt (2-1).

𝐸 = 𝑚 ∙ 𝑐p ∙ (𝑇at − 𝑇ret )
där

𝐸

Mängd lagrad fjärrvärmeenergi, kJ,

𝑚

Massa lagrat fjärrvärmevatten, kg,

𝑐p

Specifik värmekapacitet för vatten, kJ/kg K,

𝑇at

Temperaturen i ackumulatortanken, K,

𝑇ret

Temperaturen för fjärrvärmereturen, K.

7

(2-1)

Returtemperaturen har alltså en avgörande betydelse för mängden lagrad
fjärrvärmeenergi, eftersom den bestämmer vilken temperatur som är den lägsta vid
vilken den lagrade energin kan utnyttjas. [28]

2.4 Fjärrvärmeeffekt
Den förbrukade effekten i ett fjärrvärmenät är i många avseenden av intresse, inte
minst för att få reda på varje specifik kunds värmeförbrukning. Effekten anges i
enheten Watt och beräknas genom att multiplicera fjärrvärmevattnets densitet,
specifika värmekapacitet och flödeshastighet med differensen mellan framledningsoch returtemperaturen enligt nedanstående formel. [10]

𝛷 = 𝜌 ∙ 𝑞v ∙ 𝑐p ∙ ∆𝑡

(2-2)

där

𝛷

Fjärrvärmeeffekt, kW,

𝜌

Fjärrvärmevattnets densitet, kg/dm3,

𝑞v

Fjärrvärmevattnets flödeshastighet, dm3/s,

𝑐p

Fjärrvärmevattnets specifika värmekapacitet, kJ/kg K,

∆𝑡

Differensen mellan fjärrvärmvattnets framlednings- och returtemperatur, K.

3 Spillvärme
EU:s definition på spillvärme är värme som oundvikligt uppstår som en biprodukt i
industri- och elproduktionsanläggningar eller tjänstesektorn och som försvinner
outnyttjad ut i luften eller vattnet såvida den inte leds till exempelvis ett
fjärrvärmesystem. [6]
8

I figur 3 åskådliggörs skillnaderna mellan primärenergi, sekundärenergi och spill/överskottsvärme. Primärenergi är oförädlad energi i sin naturliga form, som till
exempel vattenkraft, uran och kol. Sekundärenergi är däremot förädlad primärenergi.
Dit räknas bland annat el, fjärrvärme och bensin. Industriell sekundärvärme är den
värme som tillvaratas från industriella processer, medan överskottsvärme eller
spillvärme som det också kallas, är den värmeenergi som försvinner outnyttjad från
produktionsanläggningen med exempelvis rökgaser, kylvatten och avloppsvatten.
Målet är att använda sekundärenergin som uppstår i processerna så effektivt som
möjligt i andra processer så att minsta möjliga mängd spillvärme uppstår. [6]

Figur 3. Beskriver sambandet och skillnaderna mellan primär-, sekundär- och
överskottsenergi. [6]

3.1 Spillvärmens energipotential
För att kunna beräkna energimängden som teoretiskt kunde utnyttjas från ett visst
spillvärmeflöde bör man känna till dess massflöde, specifika värmekapacitet,
temperatur samt den lägsta tillåtna temperaturen till vilket det kan kylas. När dessa är
kända kan man räkna effekten enligt formel (3-1). [11]

9

𝑃 = 𝑚̇ ∙ 𝑐p ∙ (𝜃1 − 𝜃2 )

(3-1)

där

𝑃

Värmeeffekt som kan erhållas från spillvärmeflödet, kW,

𝑚̇

Spillvärmens massflöde, kg/s,

𝑐p

Spillvärmeflödets specifika värmekapacitet, kJ/kg K,

𝜃1

Spillvärmeflödets temperatur, K,

𝜃2

Temperaturen till vilken spillvärmeflödet kan nedkylas, K.

3.2 Spillvärme i industrin
Energiförbrukningen för Finlands industrier minskade med dryga 18 % mellan åren
2007 och 2017. Denna minskning kan delvis förklaras av det ekonomiska läget som
har lett till stängning av ett antal fabriker, men också av det faktum att industrierna har
gjort stora insatser för att uppnå en bättre energieffektivitet. [6]
Trots att det inom finsk industri redan gjorts betydande framsteg vad beträffar
energieffektivering finns det fortfarande stora mängder outnyttjad energi som avges
som spillvärme. Enligt en rapport som år 2019 utgavs av det statsägda bolaget Motiva
Oy uppskattades den tekniska potentialen för spillvärme från Finlands industrier ligga
på ungefär 16 TWh/år (2017), medan motsvarande siffra år 2008 var 19 TWh/år. Med
teknisk potential avses den värmemängd som med befintlig teknik kan utnyttjas i
fjärrvärmeproduktionen, dock behöver det inte betyda att det i alla situationer är
ekonomiskt lönsamt.[6]
Tabell 1 representerar spillvärmens fördelning enligt bransch och temperatur för år
2008. Utgående från den kan konstateras att den största potentialen finns i
pappersindustrin, följt av metallförädlingsindustrin och industrin för framställning av
koks och oljeprodukter. Typiska källor för industriell spillvärme under 55 °C är
kylvatten och avfallsvatten från processerna. Spillvärme över 55 °C kan härstamma

10

från exempelvis olika luktgaser, rökgaser, heta avgaser från till exempel ugnar men
också från vissa processers kylvatten. [6]

Tabell 1. Spillvärmens fördelning enligt bransch och temperaturnivå år 2008. [6]
Bransch

Livsmedel

Teknisk
utnyttjningspotential
Under 55 °C
1,7

TWh/år
Över 55 °C
0,5

Sågindustrin

0,9

0,7

Pappers- och
kartongtillverkning
Framställning av koks och
oljeprodukter
Kemikalietillverkning

4,1

2,7

2,5

1,3

1,0

0,1

Tillverkning av ickemetalliska mineralprodukter
Metallförädling

-

0,5

0,9

2,0

Sammanlagt

11,1

7,8

I första hand rekommenderas att spillvärme används internt i produktionsanläggningarnas egna processer. Ifall användningsändamål inte hittas inom den egna
processen kan spillvärmen säljas vidare till andra aktörer på samma industriområde
eller till fjärrvärmenätet om ett sådant finns i närheten. Att använda spillvärmen internt
kan många gånger begränsas av att de industriella processerna är komplicerade och
tröskeln för att gå in och göra ändringar är hög. [6]

11

4 Fjärrvärme från spillvärme
I kapitel 3.2 kan läsas att den spillvärmemängd från industrin som rent tekniskt kunde
utnyttjas i fjärrvärmeproduktionen uppskattades år 2008 vara ca 19 TWh/år. I den
uppskattningen beaktas inte de befintliga fjärrvärmenätens placering och struktur i
förhållande till den tillgängliga spillvärmen. Ifall de aspekterna tas i beaktan
uppskattas den tekniska potentialen uppgå till 4–5 TWh/år.[6]
Med traditionell värmeväxlarteknik kunde enbart spillvärme från skogsindustrin bidra
med ca 1,4 TWh fjärrvärme/år. Ifall värmepumpsteknik används för att även utnyttja
den lågtempererade energin uppgår skogsindustrins potential till 2,8 TWh/år. [6]
Av industrins spillvärme används endast ca 0,5 % till godo utanför industrierna. Till
fjärrvärme används ungefär 770 GWh spillvärme/år, vilket motsvarar 2,5 % av
Finlands totala fjärrvärmeproduktion. En grundorsak till den förhållandevis låga
andelen spillvärme i fjärrvärmeproduktionen är bland annat att man inom den finska
energipolitiken inte tillräckligt har arbetat för att skapa goda förutsättningar för
utnyttjande av industrins spillvärme för fjärrvärmeproduktion. Ofta krävs också stora
investeringar för att utnyttja spillvärmen och fjärrvärmebolagen och industriföretagen
tenderar att ha olika krav på återbetalningstider. Ytterligare orsaker till den låga
andelen spillvärme i fjärrvärmenät är att energibolagen kan ha en uppfattning om att
spillvärme från industrin inte klassas som förnybar, avstånden mellan industrierna och
fjärrvärmenäten är ofta långa, energibolagens plikt att leverera värme under alla
omständigheter går inte alltid ihop med industrins spillvärmeflöde och det är heller
ingen självklarhet att användning av överskottsvärme alltid är det förmånligaste
alternativet. Exempelvis om fjärrvärme produceras med en mottrycksturbin kan
utnyttjande av spillvärme leda till lägre konsumtion av lågtrycksånga vilket i sin tur
leder till en minskad elproduktion. [6]
När spillvärme finns till förfogande bör man i första hand se över lösningar för att
effektivera energianvändningen så att mindre spillvärme uppstår. Följande steg är att
se över möjligheterna att använda spillvärmen inom de egna processerna eller
eventuellt sälja den vidare till andra aktörer på samma fabriksområde. Om inget av de
alternativen anses vara möjliga eller förnuftiga att genomföra kan det bli aktuellt att
producera fjärrvärme från spillvärme. Ifall spillvärmen har tillräckligt hög temperatur
12

kan den ledas direkt till en värmeväxlare för fjärrvärme. Lågtempererad spillvärme
kan däremot till exempel fungera som värmekälla för en värmepump som i sin tur
uppgraderar värmen så att den uppnår temperaturer lämpliga för fjärrvärme. [6]

4.1 Direkt värmeväxling
Tekniskt sett är den enklaste metoden för att producera fjärrvärme från spillvärme att
direkt överföra värmeenergin från spillvärmen till fjärrvärmevattnet med hjälp av en
värmeväxlare. Ifall spillvärmen har tillräckligt hög temperatur (ca 80 °C på sommaren
och 100 °C på vintern) kan värmen överföras till fjärrvärmevattnet på
framledningssidan. Spillvärme med lägre temperaturer, men minst 60 °C, kan med
värmeväxlare

överföras

till

fjärrvärmevattnet

i

returledningen.

De

givna

temperaturerna är endast riktgivande, eftersom det aktuella fjärrvärmenätets
framlednings- och returtemperaturer är det som slutligen avgör vilka temperaturer som
krävs för direkt värmeväxling. [6]
Största delen av den tillgängliga spillvärmen i vårt land är under 100 °C och till och
med under 55 °C, vilket betyder att man i de flesta fall behöver använda sig av
mekaniska värmepumpar för att utnyttja spillvärme i fjärrvärmeproduktionen. [6]

4.2 Rökgaskylning
Rökgaserna som uppstår i industriella förbränningsprocesser innehåller stora mängder
energi

som

kan utnyttjas

i

bland annat

fjärrvärmeproduktion.

Moderna

förbränningsanläggningar har dock ofta en eller flera värmeväxlare (s.k. ekonomiser)
i vilka rökgasens energi utnyttjas för att förvärma pannvattnet. Trots att rökgasens
energi utnyttjas för att förvärma pannvattnet blir det ofta kvar ansenliga mängder
energi som släpps ut i atmosfären och kan på så vis klassas som spillvärme.
Denna spillvärme kan utnyttjas i fjärrvärmeproduktionen genom att exempelvis kyla
ner rökgasen ytterligare med hjälp av värmeväxlare. Ifall rökgaskanalen inte är gjord
13

av korrosionståligt material är temperaturen till vilken rökgasen kan nedkylas
begränsad av svavelsyradaggpunkten, eftersom förbränning av svavelhaltiga bränslen
ger upphov till SO3 som reagerar med vattenånga och bildar svavelsyra (H2SO4), vilket
är en mycket stark syra i kondenserad form. Rökgaskylning med värmeväxlare är dock
en ganska dyr metod i förhållande till den energimängd som erhålls.
En vanlig metod för energiutvinning ur rökgaser är rökgaskondensering. Det innebär
att rökgasen kyls ända ner under den temperatur vid vilken vattenångan i rökgasen
kondenserar.

Jämfört

med

rökgaskylning

med

värmeväxlare

erhålls

vid

rökgaskondensering en betydligt större energimängd eftersom vattenångans
kondenseringsenergi tas tillvara. Rökgaskondensering kan utföras exempelvis med en
våt rökgasskrubber som ursprungligen var designad för att minska på partikelutsläpp
från rökgaser men som under senare tid har utvecklats mera med fokus på
värmeåtervinning. I figur 4 finns ett förenklat processchema för energiutvinning ur
rökgaser med hjälp av en skrubber. De varma rökgaserna kommer in i nedre delen av
skrubbern och går genom ett reningssteg där största delen av de små partiklarna
avlägsnas. Under samma steg kyls rökgasen ner till dess våta temperatur (50–70 °C).
Därefter leds rökgaserna vidare till ett kondenseringssteg där dess termiska energi
avges genom kondensation till det flöde som cirkulerar i skrubbern och den nedkylda
rökgasen går genom skorstenen ut i atmosfären. När det cirkulerade flödet tagit upp
energi från rökgaserna pumpas det vidare till en värmeväxlare där värmen avges till
fjärrvärmereturen. [14]

14

Figur 4. Förenklat processchema över värmeåtervinning med en rökgasskrubber.
[14]

Temperaturen till vilken fjärrvärmereturen kan höjas i en skrubber är begränsad och
bestäms av vattendaggpunkten som i sin tur beror på rökgasens fukthalt. Exempelvis
om fjärrvärmereturen kommer in till skrubbern som 50 °C och rökgasens
vattendaggpunkt är 65 °C, så kan fjärrvärmereturen teoretiskt höjas till max 65 °C. På
samma sätt är det av yttersta vikt att fjärrvärmereturen som kommer in till skrubbern
är kallare än rökgasens vattendaggpunkt så att man åstadkommer kondensering och en
effektiv värmeåtervinning. [14]
För att åstadkomma en lägre temperatur på fjärrvärmereturen in till skrubbern och en
högre temperatur på fjärrvärmereturen som lämnar skrubbern kan man använda sig av
en värmepump. Denna värmepump fungerar på det viset att den använder den
inkommande fjärrvärmereturen som värmekälla vilket betyder att den kyls. Den energi
15

som utvunnits ur den inkommande returen går dock inte förlorad, utan den används
för att ytterligare höja temperaturen på den fjärrvärmeretur som lämnar
rökgasskrubbern. [14]

4.2.1 Svavelsyradaggpunkt
Vid förbränning av svavelhaltiga bränslen bildas både svaveldioxid (SO2) och
svaveltrioxid (SO3). SO3 i gasfas bildas utgående från oxidering av SO2 och HOSO2
enligt nedanstående reaktioner: [12]

SO2 + O ⇌ SO3
SO2 + OH ⇌ HOSO2
HOSO2 + O2 ⇌ SO3 + HO2

Vid nedkylning av rökgasen är bildningen av SO3 termodynamiskt gynnad. I vanliga
fall bildas ändå bara en liten del SO3 eftersom SO2 är stabilare. Den SO3 som bildats
kommer dock att reagera med vattenånga och bilda svavelsyra (H2SO4) vid
temperaturer under 500 °C enligt: [12]

SO3(g) + H2O(g) ⇌ H2SO4(g)

När rökgasen kyls ytterligare uppnås så småningom svavelsyrans daggpunkt och
kondenserad svavelsyra bildas, vilken kan orsaka korrosion på metallytor som den
kommer i kontakt med. Lågtemperaturkorrosion kan undvikas genom att alltid hålla
rökgasens temperatur över svavelsyrans daggpunkt eller genom att använda sig av
korrosionsbeständiga material i konstruktionerna. [12]

16

Svavelsyradaggpunkten kan bestämmas när man känner till rökgasens fukthalt och
SO3-koncentration. Fukthalten och SO3-koncentration i rökgasen beror främst på
bränslets svavel- och väteinnehåll, men också andra processparametrar såsom
luftöverskott, temperatur och andel basiska askbildande ämnen (ex. Ca, Mg, Na och
K) har inverkan. Det finns flera olika korrelationer för att räkna ut
svavelsyradaggpunkten. Ett exempel är korrelationen enligt Verhoff & Banchero som
räknas på följande sätt: [13]

𝑇s = 1000/[2,276 − 0,02943 ln(𝑝H2O ) − 0,0858 ln(𝑝SO3 ) +

(4-1)

0,0062 ln(𝑝H2O ) ∙ ln(𝑝SO3 )]

där
𝑇s

Syradaggpunktstemperatur, K,

𝑝H2O

Partialtryck för vattenångan i rökgasen, torr,

𝑝SO3

Partialtryck för svaveltrioxid i rökgasen, torr.

I figur 5 finns uppritat en kurva för svavelsyradaggpunkten som funktion av SO3halten enligt Verhoff & Bancheros korrelation, med antagandet att mängden
vattenånga i rökgasen är 20 vol-%. [13]

17

Svavelsyradaggpunkt
170

Temperatur [°C]

160
150
140

20% H2O Verhoff & Banchero

130
120
110
100
0

5

10

15

20

25

30

35

40

45

50

SO3 [ppm]

Figur 5. Svavelsyradaggpunkt som funktion av SO3-koncentrationen enligt Verhoff
& Bancheros korrelation. [13]

4.2.2 Vattendaggpunkt
Rökgaser som uppstår vid förbränningsprocesser innehåller vattenånga. När rökgasens
temperatur sjunkit så lågt att vattenånga börjar kondensera har den så kallade
vattendaggpunkten nåtts. Denna kondensation är önskvärd ifall man vill ha effektiv
värmeöverföring från rökgaserna till exempelvis fjärrvärmereturen, men samtidigt
medför kondensationen en korrosionsrisk.
Ju högre vattenhalt i rökgaserna, desto högre är vattendaggpunkten. För en sodapanna
ligger vattendaggpunkten normalt kring 50–70 °C. Ifall rökgaserna innehåller svavel i
form av SO3 är dock daggpunkten betydligt högre eftersom syradaggpunkten som
beskrivs i föregående avsnitt uppnås mycket tidigare än vattendaggpunkten. [13]

18

4.2.3 Energi i rökgaser
Ur rökgaserna kan utvinnas både sensibel och latent värme. Den sensibla värmen
erhålls vid kylning av rökgaserna, medan den latenta värmen erhålls när vattenångan
i rökgasen kondenserar och ändrar tillstånd från gas till vätska. För att beräkna den
totala mängden energi som utvinns vid nedkylning av rökgaser under dess daggpunkt
kan man använda sig av nedanstående formel: [4]

𝐸rg = 𝐸s + 𝐸l

(4-2)

där
𝐸rg

Den totala energi som erhålls vid kondensering av rökgaserna, kW,

𝐸s

Den energi som erhålls vid nedkylning av rökgaserna, kW,

𝐸l

Den energi som erhålls vid kondensering av vattenångan i rökgaserna, kW.

Den sensibla värmen, Es, kan beräknas med formel (4-3). [4]

𝐸s = 𝑚̇rg ∙ 𝑐p,rg ∙ (𝑇rg − 𝑇0 )

där
𝑚̇rg

Den våta rökgasens massflöde, kg/s,

𝑐p,rg

Specifik värmekapacitet för rökgasen, kJ/kg K,

𝑇rg

Rökgasens temperatur före nedkylning, K,

𝑇0

Rökgasens temperatur efter nedkylning, K.

19

(4-3)

Den latenta energin, El, som anger kondensationsenergin kan i sin tur beräknas med
formel (4-4). [4]

𝐸l = 𝑚̇trg ∙ (𝑥1 − 𝑥2 ) ∙ 𝑙

(4-4)

där
𝑚̇trg

Den torra rökgasens massflöde, kg/s,

𝑥1

Rökgasens ursprungliga fuktkvot, kg H2O/kg torr rökgas,

𝑥2

Rökgasens fuktkvot efter kondensering, kg H2O/kg torr rökgas,

𝑙

Den latenta förångningsenergin för vattenånga, kJ/kg.

4.3 Fjärrvärmeproduktion med värmepump
Användning av värmepumpar för att utnyttja industrins spillvärmeströmmar ger
många nya möjligheter eftersom även lågtempererad spillvärme kan utnyttjas.
Grundförutsättningarna för att det ska vara av intresse att installera en
värmepumpsanläggning är att en jämn och tillräckligt stor ström av överskottsvärme
finns till förfogande samtidigt som det inom nära räckhåll finns ett lämpligt
användningsändamål för den producerade värmen. Ifall man dessutom hittar
användningsändamål för det flöde som värmepumpen kyler ner förbättras
förutsättningarna ytterligare. Potentialen för fjärrvärmeproduktion med värmepumpar
beräknas i Finland uppgå till 3–4 TWh, vilket motsvarar 9–13 % av all fjärrvärme som
säljs i vårt land. För tillfället produceras endast 0,6 TWh fjärrvärme med
värmepumpar. [6,17]
Ett bra exempel på där man med värmepumpar utvinner värme ur ett lågtempererat
flöde är värmepumpsanläggningen vid Kakola i Åbo. Där används stadens renade
avlopps- och regnvatten som värmekälla för två stycken värmepumpar som producerar
20

fjärrvärme till stadens fjärrvärmenät. Värmekällan kommer in med en temperatur på
12–18 °C och kyls ner i värmepumpsanläggningen till ca 4 °C. Den utvunna värmen
avges till fjärrvärmereturen vars temperatur höjs, beroende på årstid, från 40 – 50 °C
till 75–85 °C med ett COP-värde på 3,6–3,8. Den sammanlagda fjärrvärmeeffekten för
de två värmepumparna är ungefär 42 MW. Anläggningens lönsamhet förbättras
ytterligare tack vare att Åbo också har ett nät för fjärrkyla, vilket innebär att det
nerkylda avlopps- och regnvattnet kan användas för att producera fjärrkyla med en
maximal effekt på ca 29 MW. [15]

5 Industriella värmepumpar
Av de storskaliga värmepumparna inom industrin är den klart största delen
kompressordrivna aggregat. Några få absorptionsvärmepumpar finns dock
installerade

i

samband

med

rökgaskondensering.

De

kompressordrivna

värmepumparna finns i ett brett effektintervall på allt från 100 kW till 50 MW.
Kompressortyperna som används varierar något beroende på värmepumpens storlek,
men den vanligaste är turbokompressorn. Skruv- och kolvkompressorer används
generellt i något mindre värmepumpar. Det finns dock möjlighet att seriekoppla flera
mindre värmepumpar och på så vis åstadkomma en hög effekt och till och med en
bättre verkningsgrad än med en stor värmepump utrustad med en turbokompressor.
[16]

5.1 Funktionsprincip
Grundprincipen för en värmepump är att den utnyttjar värmeenergi vid låg temperatur
som med en viss tillsats av drivenergi transformeras till en högre temperaturnivå och
kan vid den högre temperaturen till exempel användas för att värma upp ett hus. Det
vanligaste tillvägagångssättet för att åstadkomma detta är den så kallade förångnings21

processen som något förenklat avbildas i figur 6. Arbetsmediet som på fackspråk
kallas köldmedium går i vätskeform in i förångaren. Värme (t.ex. avloppsvatten)
tillförs förångaren och tack vare det låga trycket som råder i förångaren börjar
köldmediet koka. Därefter höjs trycket på det förångade köldmediet i kompressorn
varpå det leds in i kondensorn. Till vilket tryck köldmediet höjs bestäms av
kondensorns temperaturnivå som i sin tur bestäms av hur kondensorn kyls. I
kondensorn avger köldmediet sin energi till exempelvis fjärrvärmereturen, vilket är
den typ av energiöverföring man oftast vill uppnå med en värmepump, och samtidigt
sker kondensation av köldmediet. Vätskan som bildats i kondensorn förs sedan tillbaka
till förångaren genom en expansionsventil. Ventilens uppgift är att kontrollera flödet
av köldmedievätska till förångaren så att den tillförs exakt den mängd som gör att
köldmediet har en liten överhettning efter förångaren. En delorsak till det är att man
vill undvika att vätskedroppar når kompressorn där de eventuellt kan orsaka skada.
[18]

Figur 6. Förenklat processchema för den så kallade förångnings-processen som sker
i en värmepump. [18]

22

Förutom att köldmediets tryck höjs i kompressorn höjs också dess temperatur. Hur
mycket beror på kompressorns effektivitet. Ifall kompressionen vore helt ideal skulle
köldmediet ha samma entropi vid utloppet av kompressorn som vid inloppet. I
verkligheten behöver man dock bland annat till följd av friktion tillföra gasen mera
arbete än vad som skulle krävas i ett idealt fall. [18]

5.2 Komponenter
De huvudsakliga komponenterna i en värmepump är förångare, kompressor,
kondensor, expansionsventil och köldmedium. För att uppnå bästa möjliga
verkningsgrad kan det inne i en och samma värmepump finnas flera cykler och således
också flera än en av de nämnda komponenterna. [18]
Både förångare och kondensor är egentligen värmeväxlare, där den ena har som
uppgift att hämta energi från värmekällan medan den andras uppgift är att tillföra
energi till värmesänkan. I och med att värmepumpens verkningsgrad är starkt
beroende av temperaturlyftet som den bör göra är det av stor vikt att ha effektiva
värmeväxlare så att man kan uppnå en så liten temperaturskillnad som möjligt mellan
förångare och kondensor. Kondensorerna och förångarna som används är ofta av typen
tub- eller plattvärmeväxlare. Plattvärmeväxlarna är på det viset bra att de kräver lite
utrymme. Ifall värmekällan innehåller orenheter är dock tubvärmeväxlare många
gånger att föredra, bland annat eftersom de tenderar att ha större kanaler samt brukar
vara enklare att rengöra. Dock finns det även på marknaden plattvärmeväxlare med
större kanaler som påstås kunna hantera exempelvis fiberhaltigt vatten. [18]
Kompressorn är en kritisk komponent i värmepumpen eftersom det i princip är den
enda komponenten innehållande rörliga delar. De olika typerna som används varierar
mellan

scrollkompressorer,

kolvkompressorer,

skruvkompressorer

och

turbokompressorer. Den sistnämnda är vanligast i stora industriella värmepumpar
medan scroll- och kolvkompressorer används främst i värmepumpar i exempelvis
egnahemshus. Kompressorernas verkningsgrad hade från slutet av 1970-talet fram till
början av 2010-talet stigit från drygt 50 % till drygt 70 %. Denna förbättring i

23

verkningsgrad återspeglar sig naturligtvis också som en förbättrad verkningsgrad för
värmepumpar. [18]
Köldmediet har en central roll i värmepumpen eftersom dess uppgift är att transportera
värme från en lägre temperatur till en högre. Rent teoretiskt finns det en stor mängd
olika medier som kan användas, men urvalet minskar drastiskt när man beaktar att de
inte får vara giftiga, får ej vara korrosiva, ska inte påverka miljön varken lokalt eller
globalt och får ej heller vara brännbara. Freon12® är ett köldmedium som länge
användes eftersom det hade goda egenskaper och uppfyllde enligt den tids vetskap alla
kriterier. Senare kom man fram till att det har en negativ inverkan på den globala
miljön genom att det bidrar till nedbrytandet av ozonskiktet. Så småningom kom
Freon12® att ersättas av klorfria föreningar som exempelvis R134a som används
flitigt ännu i dag. På senare tid har man även börjat beakta köldmediernas inverkan på
växthuseffekten i ett fall där de läcker ut i atmosfären och i samband med det har
intresset för naturliga köldmedier som ammoniak, koldioxid samt olika kolväten ökat.
[18]
Expansionsventilens uppgift kan tyckas vara ganska enkel, men den har stor betydelse
för värmepumpens optimala funktion. Som redan tidigare nämndes doserar den rätt
mängd köldmedium så att en lagom stor överhettning uppnås efter förångaren och
således undviker man att vätskedroppar hamnar i kompressorn. Överhettningen i
förångaren kräver yta vilket kan orsaka en sänkt förångningstemperatur. Därför vill
man uppnå en så liten överhettning som möjligt. En välfungerande kombination av
expansionsventil och förångare gör att man kan arbeta med en överhettning ända ner
till 4–5 °C. [18]

5.3 COP-värde
Verkningsgraden eller COP-värdet (Coefficient of Performance) för en värmepump
anger hur mycket värme man får ut per energienhet som tillförs i form av drivkraft.
Det vill säga en värmepump som har ett COP-värde på 5 ger 5 MW värme för varje

24

MW el som tillförs. Alltså härstammar 4 MW av värmen från värmekällan och 1 MW
från elektriciteten som tillförts kompressorn.
Det teoretiskt högsta COP-värdet som kan uppnås är helt och hållet beroende på
temperaturlyftet, alltså temperaturdifferensen mellan värmekällan och värmesänkan.
En mindre temperaturdifferens mellan där värme upptas och avges innebär ett mindre
temperaturlyft, vilket i sin tur leder till att mindre arbete behöver tillföras och det i sin
tur resulterar i ett högre COP-värde.
För en ideal cykel kan det teoretiska COP-värdet beräknas enligt formel (5-1). [18]

𝐶𝑂𝑃 =

𝑇v
𝑇v − 𝑇k

(5-1)

där
𝐶𝑂𝑃

Värmepumpens verkningsgrad,

𝑇v

Värmesänkans temperatur, K,

𝑇k

Värmekällans temperatur, K.

För att förtydliga temperaturlyftets betydelse kan vi tänka oss en situation där
värmekällan har en temperatur på 20 °C och värmesänkan en temperatur på 60 °C. Det
innebär ett temperaturlyft på 40 °C och ger ett teoretiskt COP-värde på 8,33. Ifall
värmekällans temperatur istället är 5 °C blir temperaturlyftet 55 °C och COP-värdet
sjunker till drygt 6. [18]
Att beräkna en värmepumps COP-värde på det här sättet ger inga pålitliga siffror
eftersom man inte beaktar faktorer som tryckförluster, kompressorns verkningsgrad,
under- och överhettning och den temperaturdifferens som krävs i förångare och
kondensor. Däremot ger det en uppfattning om hur COP-värdet varierar till följd av
variationer i temperaturlyftet. Normalt ligger COP-värdet för industriella
värmepumpar kring 3–5 [17].

25

5.4 För- och nackdelar med värmepump i
fjärrvärmesystem
En av de största fördelarna med värmepumpar i ett fjärrvärmesystem är att de
förbättrar hela systemets flexibilitet. En värmepump kan vid behov startas upp mycket
snabbt, i allmänhet under en timme, vilket är betydligt snabbare än till exempel en
kraftvärmeanläggning. Ifall värmepumpsanläggningen består av flera enheter ger det
också en ökad flexibilitet som kan utnyttjas för att förbättra andra enheters effektivitet
genom att exempelvis skjuta fram uppstarten av en stor kraftvärmeanläggning på
hösten och tidigarelägga dess nedkörning på våren. På så sätt kan den stora
kraftvärmeanläggningen köras på full effekt så stor del av tiden som möjligt när den
väl körs. För ytterligare förbättra flexibiliteten kan en värmepumpsanläggning
kombineras med en fjärrvärmeackumulator. Det ger också möjlighet att optimera
lönsamheten genom att köra på högre effekt under perioder med låga elpriser och lagra
den producerade värmen för att sedan använda den under perioder med höga elpriser.
[17]
En annan betydande fördel med värmepumpar i fjärrvärmesystem är att man
åstadkommer en mera diversifierad fjärrvärmeproduktion och får på så sätt ett bättre
skydd mot risker på marknaden. Fjärrvärmeproduktionens lönsamhet blir mindre
känslig för fluktuationerna i bränsle och elpris. Ifall fjärrvärmeproduktionen består av
en kraftvärmeanläggning i kombination med en värmepumpsanläggning med
lagringsmöjligheter finns det goda möjligheter att optimera fjärrvärmeproduktionen
enligt elpriserna för att uppnå bästa möjliga lönsamhet för hela systemet. [17]
Förutom de ovannämnda fördelarna med värmepumpar i fjärrvärmesystem är en annan
betydande fördel att man kan ta tillvara spillvärme som annars inte skulle utnyttjas
vilket ur bland annat miljösynvinkel är viktigt. Dessutom får man en större andel
förnybar energi i fjärrvärmesystemet, vilket inte minst ger en bättre bild utåt av
fjärrvärmebolaget. [17]
När det kommer till nackdelarna och riskerna med värmepump i fjärrvärmesystem kan
nämnas elnätets otillräcklighet. När en värmepump startar tar den i värsta fall sju
gånger den effekt som den förbrukar i normalt driftläge. Det betyder att man bör ha
26

tillgång till ett kraftigt elnät som klarar av detta, vilket inte alltid är fallet. Visserligen
kan elnät förstärkas så att de klarar av denna effekt, men det krävs ofta stora
investeringar som naturligtvis påverkar återbetalningstiden negativt. [17]
En annan central aspekt är den begränsade framledningstemperaturen som kan
åstadkommas med värmepump. De flesta av våra fjärrvärmenät är planerade för
framledningstemperaturer på 110–120 °C vid maxeffekt vintertid, medan dagens
värmepumpar effektivt uppnår temperaturer på max 85–95 °C. Det här innebär att
fjärrvärmen från värmepumpen periodvis behöver primas för att uppnå krävd
temperatur. Rent teoretiskt kunde man förstås tänka sig att man skulle köra lägre
temperatur i fjärrvärmenätet även vintertid, men det skulle kräva så stora flöden som
varken fjärrvärmenätet eller kundens enheter är dimensionerade för. Sommartid är
värmepumpens begränsade framledningstemperatur dock inget problem. [17]
Andra faktorer som kan påverka beslutet att investera i en värmepumpsanläggning är
osäkerheten kring elens prisutveckling samt osäkerhet kring spillvärmens pris och
tillgänglighet. [17]

6 Fjärrvärmeproduktionens berörda aktörer
På fabriksområdet i Jakobstad finns egentligen tre huvudsakliga aktörer som berörs av
fjärrvärmeproduktionen. De tre bolagen är Oy Alholmens Kraft Ab (AK), UPM och
Oy Herrfors Ab. Alholmens Kraft är det bolag som i nuläget producerar den klart
största delen av fjärrvärmen till Herrfors fjärrvärmenät i Jakobstad, medan UPM i mån
av möjlighet och vid behov kan producera en del av fjärrvärmen under perioder när
AK inte körs. Herrfors är inte direkt verksamma på fabriksområdet, men de äger
fjärrvärmenätet och distribuerar fjärrvärmen och berörs således av vad som sker på
området.
När det gäller fjärrvärmeproduktion från spillvärmeströmmar på fabriksområdet
undersöks i första hand de spillvärmeströmmar som kommer från cellulosafabriken
(UPM). Orsaken till det är att cellulosafabriken körs kontinuerligt vilket innebär att
tillgången till spillvärme också är kontinuerlig. Dessutom skulle fjärrvärmeproduktion
27

från UPM:s spillvärmeströmmar ge en ökad flexibilitet och minskad risk i och med att
den är oberoende av nuvarande huvudsakliga fjärrvärmeproducent.

6.1 UPM Oyj
UPM Oyj är en global koncern som är verksam inom skogsindustrin och tillverkar
bland annat cellulosa, papper, biobränsle, sågat virke m.m. Enligt 2019-års
verksamhetsberättelse äger de 54 produktionsanläggningar i 12 olika länder och det
totala antalet anställda uppgår till knappt 19 000. Koncernens omsättning var för
fjolåret 10 238 miljoner € och den jämförelsebara rörelsevinsten landade på ca 1 404
miljoner

€.

Koncernen

indelas

i

6

olika

underkategorier

baserat

på

verksamhetsområden. Av dessa är UPM Communication Papers störst sett till
omsättningen med sina 4 552 miljoner € medan UPM Biorefining som innefattar
produktion av cellulosa, sågat virke och biobränslen tar sig in på en andra plats med
en omsättning på 2 712 miljoner €. Sett till vilket verksamhetsområde som genererade
den högsta rörelsevinsten är UPM Biorefining på första plats med sina 544 miljoner
€. [19]
På UPM:s fabrik i Jakobstad tillverkas i huvudsak cellulosa och den går således under
kategorin UPM Biorefining. Tidigare var även pappersmaskinen på området i UPM:s
ägo, men den såldes 2012 och drivs numera av BillerudKorsnäs. Cellulosafabrikens
kapacitet är drygt 800 000 ton björk- och barrcellulosa per år, av vilken ca 65 % går
på export, främst till olika europeiska länder men också till asiatiska länder som Kina
och Japan. På hela fabriken jobbar ungefär 300 personer. [20]
Den el- och värmeenergi som används i cellulosaproduktionens olika tillverkningssteg
produceras genom att den svartlut som uppstår i samband med kokning av träflisen
indunstas och förbränns i sodapannan som har en termisk kapacitet på 600 MWth. För
elproduktionen används en mottrycksturbin och en generator från Siemens vars
kapacitet är 140 MWel. I fall av exempelvis störningar i produktionslinjen som kan
leda till obalans i lutnivåerna brukar man köpa en del processånga från Alholmens
Kraft såvida det finns till förfogande.

28

6.2 Oy Alholmens kraft Ab
Oy Alholmens Kraft Ab (AK) som till största delen ägs av Pohjolan Voima Oyj,
Skellefteå Kraft AB och Oy Perhonjoki Ab är ett bolag som fungerar enligt Mankalaprincipen. Det innebär att Alholmens Kraft inte eftersträvar någon vinst, utan deras
främsta uppgift är att producera el och värme till självkostnadspris åt sina aktieägare.
AK består av två enheter som båda är belägna på UPM:s fabriksområde i Jakobstad,
AK1 och AK2. AK1 är en barkpanna som tidigare var i UPM:s ägo, men som numera
ägs av Alholmens Kraft. I anslutning till AK1:an finns en mottrycksturbin som
möjliggör elproduktion, men pannan som har en termisk kapacitet på ca 110 MW th
används primärt för produktion av fjärrvärme och processånga.
AK2:an var när den togs i bruk år 2002 världens största biobränsledrivna kraftverk
med en termisk effekt på 550 MWth och en eleffekt på 265 MWel. Bränslena som
används är främst bark, torv, energived, stenkol och returträ. Även med AK2 kan man
producera processånga och fjärrvärme, men till skillnad från AK1 är AK2 utrustad
med en kondensturbin och den huvudsakliga produkten är elektricitet. [21]
Ursprungligen var tanken att AK1 i princip skulle fungera som en reservanläggning
när man gör underhållsarbeten på AK2 eller när det krävs riktigt höga effekter. Den
senaste tidens låga elpriser har dock gjort att det många gånger varit olönsamt att
producera el med AK2, vilket lett till att man istället kört barkpannan och med den
producerat värme till fjärrvärmenätet och vid behov även processånga till UPM.

6.3 Oy Herrfors Ab
Oy Herrfors Ab är ett energibolag som tillhör Katternögruppen och ägs till största
delen av nejdens kommuner och deras energibolag. Katternögruppen består förutom
dotterbolaget Herrfors i huvudsak av moderbolaget Oy Katternö Ab och dotterbolagen
Oy Perhonjoki Ab och Oy Katternö Kraft Ab. Till Katternögruppens uppgifter hör
elanskaffning, el- och fjärrvärmeproduktion, el- och fjärrvärmedistribution och
upprätthållande av region- och distributionsnätet. Till Herrfors verksamhet hör
fjärrvärmedistribution, elproduktion (vattenkraft), elförsäljning till företags- och
29

privatkunder och via dotterbolaget Herrfors Nät-Verkko Ab Oy eldistribution och
upprätthållande av regionnätet. I det här arbetet är det just fjärrvärmedelen som är av
intresse och mera specifikt fjärrvärmenätet i Jakobstad som ägs och sköts av Herrfors.
[22]
Fjärrvärmenätet i Jakobstad mäter sammanlagt 88 km och var i slutet på fjolåret
anslutet till totalt 934 fastigheter. [22] Den absolut största delen av den distribuerade
fjärrvärmen produceras i någon av Alholmens Krafts enheter, men runtom i staden har
Herrfors ett antal egna reservoljepannor som kan tas i bruk vid störningar eller om
effekten från AK inte täcker behovet. Av den totala fjärrvärmeproduktionen på ca 200
GWh år 2019 stod den egna produktionen för knappt 2,7 %.
Som en följd av de låga elpriserna har det under de senaste åren, speciellt på helger
sommartid (när elpriserna vanligtvis är som lägst), hänt sig att ingen av AK:s pannor
körts och då brukar UPM stå för fjärrvärmeproduktionen så länge det finns tillräckligt
med ånga tillgängligt från sodapannan. Sett till årets totala fjärrvärmeproduktion blir
det dock ingen stor mängd som UPM producerar eftersom fjärrvärmebehovet normalt
är så litet sommartid.
Fjärrvärmen som pumpas ut till kunderna i form av varmt vatten i trycksatta ledningar
har en framledningstemperatur som varierar beroende på årstid från 77 °C som kallast
till 120 °C som varmast. Även i returtemperaturen förekommer en viss variation, men
den ligger i regel kring 50 °C.
Orsaken till variationerna i framledningstemperaturen beror på att en kallare
utomhustemperatur leder till att fjärrvärmebehovet ökar och samtidigt måste både
framledningstemperaturen och den cirkulerade mängden fjärrvärmevatten höjas för att
behovet ska kunna tillgodoses. Till exempel när stadens fjärrvärmebehov under
fjolåret var som högst låg det på drygt 64 MW och då var framledningstemperaturen
119 °C och den cirkulerade vattenmängden var 260 l/s. Den lägsta effekten som
uppmättes under samma år var strax över 2 MW och då var motsvarande siffror 69 °C
och 62 l/s (ovanligt låg effekt). För att få en bättre uppfattning om systemets
storleksklass kan i detta sammanhang också nämnas att den genomsnittliga effekten
för fjärrvärmenätet i Jakobstad under 2019 var 22,7 MW.

30

7 Genomgång av potentiella spillvärmeflöden
Sett till det totala antalet spillvärmeströmmar som finns tillgängliga på fabriksområdet
vid Alholmen borde det inte vara något problem att hitta tillräckligt med värmekällor
för fjärrvärmeproduktion. Faktum är dock att många av spillvärmeströmmarna har
sådan karaktär som inte lämpar sig i kombination med fjärrvärme. I fjärrvärmenäten
vill man ha jämna tryck och temperaturer och god förutsägbarhet, vilket många av
spillvärmeströmmarna inte står för. Dessutom poängteras i detta arbete att den
eventuella fjärrvärmeproduktionen från spillvärme gärna ska vara oberoende av
Alholmens Krafts pannor vilket gör att deras rökgaser och kylvatten inte alls beaktas
som något alternativ.
Tanken med denna genomgång av potentiella spillvärmeflöden är att reda ut vilket
flöde som skulle vara bäst lämpat att utnyttja inom fjärrvärmeproduktionen. De data
som används är enbart för 2019 och har hämtats från MetsoDNA. Effektberäkningarna
görs något förenklat utgående från årsmedelvärden, som i sin tur baserar sig på
timdata.

7.1 Rökgaser
Rökgaserna från mesaugnen och sodapannan är sådana spillvärmeflöden som är
tillgängliga förhållandevis jämnt året om, bortsett från stagnationerna och eventuella
strömavbrott. Naturligtvis förekommer variationer i både mesaugnens och
sodapannans last, men så länge det tas i beaktan vid dimensioneringen av
värmeåtervinningsanläggningen medför det inga större problem. Sett till energimängd
kunde enbart nedkylning av sodapannans rökgaser producera all fjärrvärme som
förbrukas i fjärrvärmenätet i Jakobstad. Ett av de största problemen är dock att uppnå
tillräckligt höga temperaturer som är direkt användbara i fjärrvärmenätet.

31

7.1.1 Nedkylning av sodapannans rökgaser
Svartlut som används som bränsle i sodapannan innehåller stora mängder svavel (ca 4
%), men tack vare smältan har man en unik förbränningskemi där i stort sett allt svavel
binds till natrium och bildar natriumsulfid (Na2S) och på så vis uppstår i en modern
sodapanna endast försumbara mängder SOx-utsläpp vid normal drift. Ifall bädden är
för kall, man är tvungen att bränna olja, eller om lutens sulfiditet är för hög kan det
uppstå en situation där S/Na2-kvoten > 1, vilket innebär att all SO2 inte kan reagera
med Na och en del SO2 kan ta sig vidare från pannans nedre del och eventuellt bilda
SO3 som i kondenserad form är en stark syra som orsakar korrosion. [13]
Genom att undersöka data för sodapannans SO2-halt i rökgaserna får man bekräftat att
det endast vid några få tillfällen under 2019 fanns så mycket SO2 att det kunde
uppmätas med befintlig mätare. När vi dessutom känner till att det i regel bara är någon
enstaka procent av SO2 som reagerar vidare till SO3 och bildar svavelsyra kan vi för
det här fallet anta att SO3-koncentrationen är 0 ppm [13].
Man kan då tänka sig att rökgaserna kyls ner, utan att kondenseras, relativt nära den
teoretiska svavelsyradaggpunkten enligt Verhoff & Banchero (se figur 5). För
säkerhets skull lämnas ändå en liten marginal ner till svavelsyradaggpunkten som kan
tänkas förhindra kondensation av svavelsyra även om SO2-halten skulle stiga kraftigt
till följd av någon störning i förbränningsprocessen.
Från data kan utläsas att rökgaserna som kommer ut från sodapannans (SK3) skorsten
är vid normal drift 160–180 °C, med ett medelvärde på 177 °C för år 2019.
Rökgasflödet är proportionerligt mot mängden brännlut som förbränns, dock ej direkt
proportionellt eftersom även luftöverskottstalet varierar beroende på pannans last.
Under år 2019 brändes i medeltal 45,7 kg torrsubstans per sekund, vilket resulterar i
ungefär 220 Nm3 våt rökgas per sekund. Ifall man tänker sig en nedkylning av detta
rökgasflöde från 170 °C till 130 °C skulle det ge en energiåtervinning på ungefär 15
MW [5]. Denna energimängd är en sådan som har en mycket jämn tillgång under året
och skulle sett ur det perspektivet lämpa sig väl för fjärrvärmeproduktion.
Teoretiskt sett är det alltså möjligt att tillvarata en betydande mängd värme från
rökgaserna med en värmeväxlare utan att man kondenserar syrorna och vattenångan
som finns i den. Ett problem är ändå att rökgasens svavelhalt i värsta fall kan stiga
32

drastiskt vid störningar i förbränningsprocessen, vilket då riskerar att leda till att
svavelsyrans daggpunkt höjs och risken för korrosion i rökgaskanalerna ökar. Detta är
också orsaken till att man i nuläget önskar hålla rökgastemperaturerna så höga att inte
ens kraftiga störningar riskerar att höja svavelsyradaggpunkten till en kritisk nivå i och
med att rökgaskanalerna på UPM:s fabrik i Jakobstad av ekonomiska orsaker är
byggda av kolstål och således inte är korrosionsbeständiga. En lösning på detta
problem kunde vara att värmeväxlarsystemet som utvinner energin ur rökgaserna
skulle göras så att cirkulationen och därmed också nedkylningen upphör i situationer
när svavelsyradaggpunkten höjs kraftigt till följd av förhöjd svavelhalt i rökgaserna.
Eftersom det ändå inte handlar om några riktigt stora energimängder och är förknippat
med höga kostnader och en del risker undersöks inte detta alternativ för
fjärrvärmeproduktion desto mera.
Ett annat, liknande sätt för värmeutvinning ur rökgaser, är rökgaskondensering som
oftast görs med en skrubber. Den stora skillnaden mellan nedkylning av rökgaser utan
kondensation jämfört med rökgaskondensering är att man med det senare alternativet
också utnyttjar kondensationsenergin från vattenångan i rökgasen och det är där som
den stora energimängden finns.
Ifall fukthalten för sodapannans rökgas antas vara 25 % före skrubbern kan man från
ett Mollier diagram avläsa att dess daggpunkt är ca 64 °C. Vidare antas
fjärrvärmereturen och rökgasen ha temperaturer på 50 °C respektive 170 °C. En
nedkylning av den fuktiga rökgasen från 170 °C till fjärrvärmereturens temperatur
skulle ge nästan 110 MW fjärrvärme (se bilaga A), vilket är mer än tillräckligt för att
täcka stadens fjärrvärmebehov året om.
Förutom kostnaden är temperaturen man kan uppnå den största nackdelen med
rökgaskondensering. Det är nämligen vattenångans daggpunkt som avgör
temperaturen.

När

daggpunkten

är

64

°C

är

den

teoretiskt

högsta

framledningstemperaturen som kan uppnås 64 °C. Tar man den största cirkulerade
vattenmängden i fjärrvärmenätet under 2019 (260 l/s) och höjer den från 50 °C till 64
°C får man en fjärrvärmeeffekt på ungefär 15 MW. Det är visserligen en betydande
mängd fjärrvärme, men i förhållande till den låga temperaturen och den uppskattade
investeringskostnaden är det ändå inte ett tillräckligt intressant alternativ.

33

Man kunde förstås tänka sig att göra en mindre skrubber och endast utnyttja en del av
rökgasflödet och på så sätt få en lägre investeringskostnad eller så kunde man också
ha en värmepump som kyler fjärrvärmereturen och använder den energin för att höja
framledningstemperaturen. Det gör ändå inte alternativet tillräckligt intressant, bland
annat eftersom det inte skapar något direkt mervärde för UPM:s kärnverksamhet och
med vetskapen om att det finns bättre alternativ.

7.1.2 Nedkylning av mesaugnens rökgaser
Mesaugnens rökgaser är betydligt varmare än sodapannans och ligger kring 290 °C
efter cyklonen. Däremot är rökgasflödet på ca 25 Nm3/s betydligt mindre än för
sodapannan. SO2-halten är i regel något högre i mesaugnens rökgaser, men oftast ändå
så pass låga att vi för detta ändamål kan räkna med att endast en försumbar mängd
SO3 bildas.
En nedkylning av sodapannans rökgaser till 130 °C skulle teoretiskt ge en effekt på
knappt 6 MW. Naturligtvis skulle även denna effekt vara ett bra bidrag till
fjärrvärmeproduktionen och kunde nästan räcka till för att täcka fjärrvärmebehovet
sommartid, men det är ändå i underkant sett till hela året. Dessutom finns det en del
utmaningar förknippade med nedkylning av rökgaser från mesaugnar med hjälp av
värmeväxlare på grund av att rökgaserna innehåller kalkdamm. Kalkdammet har en
tendens

att

fastna

på

värmeöverföringsytorna

vilket

på

sikt

försämrar

värmeöverföringen och gör således värmeväxlardimensioneringen utmanande.
Kondensering av mesaugnens rökgaser skulle ge en effekt på 10–15 MW, men på
motsvarande sätt som vid kondensering av sodapannans rökgaser kunde då endast
uppnås en temperatur kring 60 °C för fjärrvärmevattnet ifall man inte kombinerar
skrubbern med en värmepump.
Ifall utsläppskraven skulle kräva att man installerar skrubber på sodapannans och
mesaugnens rökgaser för att få ännu renare utsläpp vore värmeåtervinning ur
rökgaserna mera aktuellt. Nu anses det ändå vara ett för dyrt alternativ i förhållande

34

till vad det skulle bidra med till fjärrvärmeproduktionen och undersöks därför inte
vidare.

7.2 Överskott av mekaniskt renat hetvatten
Energin i mekaniskt renat hetvatten (VKU) härstammar främst från avkylning av lut
vid kokeri 1 och 2 samt syrgassteg 2, men även sekundärkondensat från
indunstningsavdelningen pumpas till VKU-behållaren. Vintertid går en stor del av
hetvattenöverskottet till virkeshanteringen där det används för att tina massaveden,
men ungefär från april – november när överskottet inte behövs för att tina virket
dumpas det istället och dess energi blir således outnyttjad. Under år 2019 dumpades i
medeltal ca 50 l/s. Temperaturen för detta vatten är kring 72 °C, så om man tänker att
denna mängd kunde utnyttjas i fjärrvärmenätet för att förvärma returvattnet från 50 °C
till 70 °C skulle det innebära en fjärrvärmeeffekt på i genomsnitt 4,2 MW.
I teorin är det en attraktiv idé att man endast genom att installera en värmeväxlare
mellan hetvattenöverskottet och fjärrvärmereturen i genomsnitt skulle få drygt 4 MW
fjärrvärme och tidvis upp till 10–15 MW. Totalproduktionen skulle uppgå till ca
37 000 MWh för ett år, vilket kan ställas i relation till stadens totala
fjärrvärmekonsumtion på 200 000 MWh år 2019. Ett problem är att det är svårt att
förutspå mängden hetvattenöverskott, vilket betyder att det i praktiken inte är någon
fjärrvärmeeffekt som man kan vara säker på att erhålla just då den behövs. Däremot
är det möjligt att tillvarata värmen alltid när den finns tillgänglig och lagra den för
framtida bruk. Ovanstående problematik i kombination med att hetvattenöverskottet
är som störst när fjärrvärmebehovet är som minst är två bidragande orsaker till att detta
alternativ inte undersöks närmare.

35

7.3 Sekundärkondensatöverskott
Sekundärkondensat

kommer

i

huvudsak

från

indunstningsenheterna

och

ytkondensorn. Kondensaten pumpas enligt renhet till tre olika behållare (VTP1, VTP2
och VTL3A). VTP1 som är det renaste sekundärkondensatet flödar över till den
smutsigare VTP2 som i sin tur flödar över till behållaren med det smutsigaste
kondensatet, VTL3A, vilket i sin tur kan återanvändas. Ofta är situationen sådan att
sekundärkondensat finns i överskott i VTL3A-behållaren, vilket leder till att
överskottet flödar över och går till vattenreningsverket där det blir en värmebelastning.
Det genomsnittliga överflödet ligger kring 25 l/s med en temperatur på ca 65 °C. Ifall
detta kondensat skulle kylas till 50 °C mot fjärrvärmevattnet i returledningen skulle
det ge en fjärrvärmeeffekt på ungefär 1,5 MW och på årsbasis kring 10 000 MWh. På
motsvarande sätt som med hetvattenöverskottet skulle det tekniskt sett vara enkelt att
genomföra detta, men på grund av den låga effekten och svårigheterna att förutspå
produktionen beslöts att inte undersöka denna möjlighet desto mera.

7.4 Kylvatten
Fabrikens största kylvattenförbrukare är hjälpkondensatorerna, indunstningens
ytkondensor, tryckluftskompressorerna, matarvattenpumparna, generatorn och
diverse elutrymmen. Det vatten som används för kylning är mekaniskt renat sötvatten
som pumpas från Larsmosjön. I och med att vattnet endast används för kylning och
inte kommer i direkt kontakt med processerna blir det heller inte kontaminerat, utan
kan ledas förbi vattenreningsverket längs en skild kanal till havet.
I kylvattenkanalen finns både temperatur- och flödesmätare, men de är över 500 m
ifrån varandra och mellan dem finns också ett förhållandevis litet kylvattentillflöde
från OSTP (ca 35 m3/dygn). Temperaturmätaren är i början av kanalen och placerad
vid mynningen av kylvattenflödet från återvinningen, strax bakom mynningen för
Walkis och fabrikens övriga kylvatten. Det här innebär att temperaturen som mätaren
anger inte nödvändigtvis representerar det totala flödet, men i beräkningarna görs

36

antagandet att omblandningen är tillräckligt god för att göra en direkt kombination av
dessa temperatur- och flödesdata.
Temperaturen för det till fabriken inkommande kylvattnet varierar kraftigt mellan
olika årstider. Vintertid kan temperaturen vara ända ner till 1 °C medan den sommartid
som högst kan gå upp över 25 °C. Detta medför i sin tur stora variationer i
kylvattenflödet, eftersom en höjd temperatur på inkommande kylvatten måste
kompenseras med ett större flöde så att tillräcklig kyleffekt kan uppnås. Även om
flödet ökar tenderar också temperaturen på det utgående kylvattnet att öka markant
under sommarmånaderna, vilket kan observeras i figur 7 där den veckovisa
genomsnittstemperaturen för fabrikens utgående kylvatten framgår. Ett ökat flöde och
en ökad temperatur innebär också en större energitillgång, dessvärre inträffar det i
normala fall sommartid när fjärrvärmebehovet är som minst.

Kylvattentemperatur
45
40

°C

35
30
25
20
15
0

10

20

30

40

50

Vecka

Figur 7. Veckovis genomsnittstemperatur för fabrikens utgående kylvatten.

I och med att kylvattnets temperatur varierar i intervallet 20–40 °C uppnår det aldrig
temperaturer som är tillräckliga för direkt värmeväxling mot fjärrvärmevattnet, utan
det behöver uppgraderas med en värmepump. Även om den största energitillgången
finns sommartid finns det ändå tillräckligt med energi för att producera fjärrvärme
även vintertid, men på grund av lägre temperaturer erhålls då också ett lägre COP-

37

värde för värmepumpen, vilket i sin tur innebär en högre elförbrukning per enhet
producerad fjärrvärme.
För månaderna maj – september 2019 var det utgående kylvattnets medelvärden ca
35 °C och 1400 l/s. En nedkylning av hela flödet till 15 °C skulle ge en effekt på
knappt 120 MW. Motsvarande siffror för de övriga månaderna är 26,5 °C och 700 l/s
och en nedkylning till 15 °C skulle ge ca 34 MW värme. Baserat på det här kan
konstateras att kylvattnet innehåller mer än tillräcklig mängd energi för att året om
fungera som värmekälla för en värmepumpsanläggning som kan leverera ca 20–25
MW värme till fjärrvärmenätet. Dessutom kan man tänka sig att kylvattnet vid behov
kan kylas ännu lägre än 15 °C, dock på bekostnad av verkningsgraden.
Det negativa vad beträffar kylvattnet som värmekälla är bland annat de stora
variationerna i temperatur och flöde, vilket ställer högre krav på värmepumpen ifall
den ska kunna producera värme effektivt i hela intervallet. En annan kritisk aspekt är
att kylvattnet har lägst temperatur när fjärrvärmebehovet är som störst, vilket i sin tur
leder till sämre verkningsgrad och det i sin tur till dyrare produktionspris för
fjärrvärme. Exempelvis om man önskar höja fjärrvärmevattnet till 85 °C med
värmepump, samtidigt som kylvattnet kyls från 26,5 °C till 15 °C uppnås ett teoretiskt
COP-värde på 5,1. För att få motsvarande energimängd från kylvattnet sommartid
räcker det med en nedkylning till 29,3 °C, förutsatt att ett dubbelt större flöde kan
hanteras i värmepumpen. Det i sin tur ger ett teoretiskt COP-värde på 6,4, vilket är en
25 % bättre verkningsgrad. I och med att verkningsgraden anger antal enheter
producerad värme per enhet elförbrukning kan man förstå att en dylik skillnad i
verkningsgrad ger en motsvarande skillnad i produktionskostnader. På så sätt är
lönsamheten för den sämre verkningsgraden betydligt känsligare för ett högre elpris.
På grund av kylvattnets ojämna karaktär och större osäkerhet kring energitillgången
vintertid gjordes ingen djupare analys av denna potentiella värmekälla. Dessutom
skulle en värmepump som utnyttjar det utgående kylvattnet inte ha någon direkt
positiv effekt på UPM:s verksamhet i nuläget, vilket också bidrog till att inte
undersöka värmekällan desto djupare. Däremot är det möjligt att framtida
miljötillstånd begränsar de värmeutsläpp som tillåts från industrierna och i så fall
kunde intresset för kylvatten som värmekälla öka.

38

7.5 Avloppsvatten
Största delen av fabrikens avloppsvatten är filtrat från blekerierna, men även från
torkmaskinerna, pappersmaskinen, virkeshanteringen och återvinningslinjen kommer
en betydande del avloppsvatten. Det genomsnittliga avloppsvattenflödet var för det
undersökta året 1150 l/s. Avloppsvattnet flödar till vattenreningsverket i tre olika
huvudkanaler, sur, fiberfri och fiberhaltig, vilka förenas till ett stort flöde i
neutraliseringen varifrån det flödar vidare till utjämningsbassängen. Efter
utjämningsbassängen går avloppsvattnet vidare till kyltornen där kylning äger rum för
att komma ner till den optimala temperaturen (36 °C) för de aktiva mikroorganismerna
i luftningsbassängen.
I nuläget när man kyler avloppsvattnet i kyltorn går en stor mängd värdefull energi till
spillo. Dessutom förekommer perioder när de tre kyltornen inte uppnår tillräcklig
kylkapacitet för att kyla ner avloppsvattnets till den önskade temperaturen 36 °C. På
så sätt kunde man erhålla både fjärrvärme och nyttig tilläggskylning genom att utnyttja
denna spillvärmeström. Avloppsvattnet har dock inte tillräckligt höga temperaturer för
direkt värmeväxling mot fjärvärmevattnet, utan en värmepump som uppgraderar
spillvärmen behövs.
Kring flödesstorlekarna för fiberfritt och surt avloppsvatten som behandlas nedan
råder det en viss osäkerhet hur de är fördelade sinsemellan. Det finns nämligen inga
flödesmätare för dessa enskilda flöden. En grov uppskattning med hjälp av
massbalanser kunde ändå göras med hjälp av mera erfaren personal på fabriken.

7.5.1 Fiberhaltigt avloppsvatten
Det

fiberhaltiga

avloppsvattnet

kommer

främst

från

pappersmaskinen,

virkeshanteringen och torkmaskinerna. I och med att detta flöde innehåller fibrer och
större vedrester som man önskar avlägsna, går det via två olika rensningsgaller och en
försedimenteringsbassäng före neutraliseringen där det blandas med de övriga
avloppsflödena. Rensningsgallren rensar bort större vedstickor, medan fibrerna och
39

andra mindre fasta partiklar till största delen rensas bort i försedimenteringsbassängen
genom att de tillåts sjunka till botten där de samlas i en slamficka, medan det klarnade
vattnet rinner över kanterna till en omgivande uppsamlingskanal.
Temperaturen och flödet för fiberhaltigt avloppsvatten var år 2019 i genomsnitt 28 °C
respektive 470 l/s efter försedimenteringen. Vid en eventuell nedkylning av detta flöde
bör man också beakta flöde och temperatur för fiberfritt och surt avloppsvatten för att
undvika att sluttemperaturen för det totala neutraliserade flödet underskrider 36 °C.
Av de till reningsverket inkommande flödena är det endast det fiberhaltiga flödet som
har en kontinuerlig flödesmätning, vilket innebär att de övriga måste beräknas med
hjälp av massbalanser. När man känner till att det totala avloppsvattenflödet är 1150
l/s, kan man baserat på det räkna ut att det fiberfria och sura avloppsvattnet
tillsammans är 680 l/s och enligt mätdata var medeltemperaturen ca 56 °C för vardera.
Det innebär att det fiberhaltiga avloppsvattnet som lägst kan kylas ner till 7 °C för att
det totala flödets temperatur ska hållas över 36 °C, vilket energimässigt skulle ge ca
41 MW värme.
Det är alltså en betydande mängd energi som kunde tas tillvara från enbart det
fiberhaltiga avloppsvattnet. Den förhållandevis låga temperaturen, vilket i sin tur leder
till sämre verkningsgrad för en värmepump, och vetskapen om att bättre alternativ
finns till förfogande var två bidragande orsaker till att ingen djupare analys gjordes av
denna avloppsvattenström.

7.5.2 Surt avloppsvatten
Surt avloppsvatten kommer i stort sett enbart i form av surt filtrat från blekeri 1 och 2.
Dess temperatur och pH-värde mäts kontinuerligt strax före neutraliseringssteget, men
för flödet finns ingen mätare. Flödesstorleken kan uppskattas genom att göra en
massbalans kring blekeriernas tvättvatten förutsatt att man känner till vilka flöden som
räknas som alkaliskt filtrat och vilka som surt filtrat.

40

Med råd från fabrikens mera erfarna personal kunde flödet uppskattas till ca 265 l/s
baserat på 2019-års data. Flödets genomsnittstemperatur för samma tidsperiod var ca
56 °C. På samma sätt som med det fiberhaltiga avloppsvattnet bör man vid en
nedkylning av detta även ta i beaktan de två andra flödenas storlekar och temperaturer
för att säkerställa att det totala avloppsvattnets temperatur inte underskrider 36 °C före
luftningsbassängen.
När det fiberhaltiga avloppsvattnet är 28 °C och 470 l/s, det fiberfria 415 l/s och 56 °C
kan det sura avloppsvattnet som lägst kylas ner till ca 19 °C, vilket skulle ge en effekt
på ungefär 41 MW, alltså motsvarande energimängd som för det fiberhaltiga flödet.
Ur ett fjärrvärmeperspektiv är detta alternativ mera attraktivt än det fiberhaltiga
avloppsvattnet, eftersom inkommande temperaturen är dubbelt högre och därför finns
förutsättningar för att erhålla en betydligt bättre verkningsgrad. Ifall man tänker sig att
man tar 20 MW värme ur det fiberhaltiga vattnet krävs en nedkylning till ca 18 °C,
vilket ger ett teoretiskt COP-värde på 5,3 om fjärrvärmevattnet höjs till 85 °C.
Motsvarande värden för surt avloppsvatten är 38 °C och COP 7,6. Alltså får man en
verkningsgrad som är mer än 40 % bättre för samma energimängd från surt
avloppsvatten jämfört med fiberhaltigt avloppsvatten.
Som namnet säger är denna potentiella värmekälla sur, med ett pH-värde mellan 2 och
3. I och med de höga krav som ett starkt surt flöde ställer på bland annat
värmeväxlarmaterialet togs beslutet att inte sätta desto mera fokus på det sura
avloppsvattnet som värmekälla för fjärrvärmeproduktion.

7.5.3 Fiberfritt avloppsvatten

Det fiberfria avloppsvattnet eller kemikaliehaltiga avloppsvattnet som det också kallas
är basiskt (pH ca 9) och kommer till största delen i form av alkaliskt filtrat från
blekerierna, men även i form av smutskondensat från återvinningen. För detta flöde
finns heller ingen separat flödesmätare, men genom att det fiberhaltiga samt det totala
flödet är känt och det sura flödet uppskattats utgående från blekeriernas
tvättvattenflöden kan det okända fiberfria flödet beräknas med hjälp av en massbalans
41

kring vattenreningsverket. Med den logiken erhålls för det undersökta året ett
genomsnittligt flöde på 415 l/s, medan temperaturen som mäts kontinuerligt hade ett
medelvärde på ca 56 °C.
Med beaktande av de två övriga flödenas storlekar och temperaturer samt lägsta
tillåtna sluttemperatur för totalflödet tillåts det fiberfria avloppsvattnet kylas till drygt
32 °C, förutsatt att inget annat flöde kyls. Den erhållna energimängden är då
densamma som för fiberhaltigt och surt avloppsvatten, 41 MW.
För att få ut 20 MW värme ur detta flöde krävs en nedkylning till 44,5 °C, vilket ger
ett teoretiskt COP-värde på 8,8 ifall värmepumpens framledningstemperatur sätts till
85 °C. Det är alltså ytterligare nästan 16 % bättre verkningsgrad än vad som erhålls
för motsvarande energimängd från surt avloppsvatten, tack vare högre temperatur i
förångaren.
Utan att desto mera studera detta flöde verkar det ha mycket god potential som
värmekälla för en värmepump vars uppgift är att producera fjärrvärme till Herrfors
fjärrvärmenät i Jakobstad. Flödet är förhållandevis stort, temperaturen är hög och
energitillgången är inte beroende av årstid. Både temperaturen och flödet rör sig dock
inom ett ganska stort intervall, vilket kan försvåra en optimal drift av värmepumpen

7.5.4 Neutraliserat avloppsvatten
Strax före neutraliseringssteget går alla tre flödena (”fiberhaltigt”, fiberfritt och surt)
ihop till ett gemensamt flöde. I neutraliseringssteget tillsätts kalk eller svavelsyra
enligt behov så att det neutraliserade flödets pH-värde landar kring 7 och därefter
flödar det vidare till utjämningsbassängen där pH-värdet tillåts stabiliseras.
Temperaturen för det neutraliserade flödet var år 2019 i genomsnitt ca 45 °C (efter
utjämningsbassängen) och flödesstorleken 1150 l/s. För tillfället använder man sig av
tre parallella kyltorn för att kyla ner detta flöde till en måltemperatur på 36 °C, vilken
är den önskade temperaturen i luftningsbassängen där den egentliga biologiska
reningsprocessen äger rum. På så sätt är nedkylningen av detta flöde begränsad till 36

42

°C, men tack vare det stora flödet skulle det ändå ge en genomsnittlig energimängd på
över 41 MW.
Energin som det neutraliserade avloppsvattenflödet innehåller är alltså en summa av
de tre enskilda flödenas energimängder och är på så sätt likt de övriga beroende av
fabrikens produktion, dock är temperatur- och flödesvariationerna procentuellt mindre
än för de enskilda flödena eftersom allt inte kommer från en och samma del av
produktionsanläggningen. Bortsett från när fabriken helt och hållet stått stilla varierar
flödet i området 900–1300 l/s och temperaturen i området 40 – 48 °C.
Ifall man kyler det genomsnittliga neutraliserade flödet med 20 MW ger det en
sluttemperatur på ca 41 °C. När framledningstemperaturen antas vara 85 °C uppnås
då för en värmepump ett teoretiskt COP-värde på ungefär 8,1. Visserligen är denna
verkningsgrad aningen lägre än den som teoretiskt skulle kunna uppnås med det
fiberfria avloppsvattnet som värmekälla, men det är ändå ingen helt avgörande
skillnad.
Tack vare det neutraliserade avloppsvattnets jämnhet i fråga om temperatur, flöde och
pH-värde är det av stort intresse som energikälla för fjärrvärmeproduktion. Eventuellt
kan det komma emot utmaningar vad gäller vattenkvaliteten i kombination med
effektiv och pålitlig värmeväxlarfunktion, men sett till helheten anses det ändå vara
den bästa potentiella värmekällan för ändamålet.

7.5.5 Jämförelse av avloppsvattenflödena
I tabell 2 finns en jämförelse av de avloppsvattenflöden som diskuterats i föregående
avsnitt. Jämförelsen innefattar flöde, temperatur, pH-värde och standardavvikelsen för
dessa samt maximal tillgänglig effekt och det teoretiska COP-värdet som erhålls om
den maximala effekten tas ut med värmepump. Den tillgängliga effekten är lika stor
för alla fyra, eftersom gränsen för hur mycket var och en får kylas beaktar de övriga
flödena och är baserat på luftningsbassängens måltemperatur på 36 °C.

43

Vid maximalt effektuttag skulle värmepumpen teoretiskt ha den högsta
verkningsgraden ifall neutraliserat avloppsvatten används som värmekälla, förutsatt
att hela flödet på 1150 l/s kan utnyttjas. I själva verket har det fiberfria avloppsvattnet
ändå bäst potential i fråga om verkningsgrad om man tänker sig ett lite mindre
effektuttag, exempelvis 20 MW. Det skulle ge ett teoretiskt COP-värde på 8,8, medan
motsvarande för neutraliserat avloppsvatten skulle vara 8,1. Dessutom är volymen
som bör hanteras för samma effekt betydligt mindre för det fiberfria avloppsvattnet,
vilket gör att det inte krävs en lika stor förångare till värmepumpen.
Trots det är det neutraliserade avloppsvattenflödet av större intresse som värmekälla
tack vare dess jämnhet. Från tabellen kan vi se att standardavvikelsen för det
neutraliserade flödets pH-värde är 0,4, jämfört med 0,7 för det fiberfria flödet. På
motsvarande sätt är standardavvikelserna för temperaturerna 2,5 respektive 4,5. Det
här antyder att temperatur- och pH-variationerna som förekommer i det fiberfria
avloppsvattnet är märkbart mycket större än för det neutraliserade avloppsvattnet.
Standardavvikelsen i flöde är dock aningen större för det neutraliserade flödet, men i
relation till flödesstorleken väger det ändå inte lika tungt som avvikelserna i det
fiberfria flödet.

Tabell 2. Jämförelse av fabrikens avloppsvattenflöden. Standardavvikelserna inom
parentes.
Värmekälla

Flöde
[l/s]

Temperatur
[°C]

pHvärde

Effekt
[MW]

Fiberhaltigt
avloppsvatten

470

28

9,3

41

Teoretiskt
COPvärde
4,6

(51)

(2,5)

(0,8)

265

56

3,1

41

5,4

(48)

(3,2)

(0,4)

415

56

9,1

41

6,8

(79)

(4,5)

(0,7)

1150

45

6,2

41

7,3

(96)

(2,5)

(0,4)

Surt
avloppsvatten
Fiberfritt
avloppsvatten
Neutraliserat
avloppsvatten

44

8 Fallstudier
Av de undersökta spillvärmeströmmarna är alltså det neutraliserade avloppsvattnet av
störst intresse som värmekälla för fjärrvärmeproduktion. Därför görs en mera
ingående studie på denna värmekälla för att bland annat se hur väl
spillvärmeströmmens energi matchar fjärrvärmeeffekten i fjärrvärmenätet, för att få
en uppfattning om hur stor värmepumpsanläggning som skulle behövas samt vilken
inverkan värmepumpsanläggningen skulle ha på Herrfors, UPM:s och Alholmens
Krafts verksamhet. Till sist görs även en ekonomisk analys baserad på de resultat som
erhållits.

8.1 Data
De data som används för det neutraliserade avloppsvattnet hämtas från
automationsprogrammet MetsoDNA och består av medelvärden för varje timme under
år 2019. Temperatur och flöde är de storheter som är av intresse i det här skedet och
precisionen för de mätare från vilka dessa specifika data erhålls har enligt fabrikens
miljöansvariga god precision tack vare regelbunden kalibrering.
Data för fjärrvärmenätet i Jakobstad kommer från Herrfors datasystem och är på
motsvarande sätt som värmekällan timmedelvärden för fjolåret. Av särskilt intresse är
den totala mängden levererad fjärrvärme i MW, framledningstemperaturen,
returtemperaturen och mängden cirkulerat fjärrvärmevatten. Från dessa data fås även
information huruvida fjärrvärmen producerats av AK1 eller UPM, AK2, eller av
Herrfors med deras egna reservoljepannor. Alla de timmar som Herrfors har
producerat en del av sin fjärrvärme själv filtreras bort eftersom det ger upphov till
felaktiga värden i cirkulerad vattenmängd och framlednings- och returtemperatur. När
dessa filtrerats bort återstår 8029 h för vilka simuleringar för år 2019 görs. För att ge
en mera rättvis bild av inbesparing per år samt återbetalningstid görs senare en
kompensation för detta bortfall av timmar.

45

8.2 Värmekälla
Som redan tidigare nämnts uppdelas avloppsvattnet från fabriksområdet i tre olika
huvudflöden, fiberfritt, fiberhaltigt och surt avloppsvatten. I neutraliseringssteget går
dessa tre flöden ihop till ett enda flöde som därefter kallas för neutraliserat
avloppsvatten. Något förenklat kan man tänka sig att avloppsvattnet flödar enligt
schemat i figur 8.

Figur 8. Förenklat schema av UPM:s reningsverk för avloppsvatten.

Efter neutraliseringen flödar vattnet alltså vidare till utjämningsbassängen vars uppgift
är att utjämna avloppsvattnets flöde, pH, temperatur och sammansättning. Från
utjämningsbassängen flödar det i sin tur flödar vidare till de tre kyltornen. Kyltornens
uppgift är att kyla avloppsvattnet till ca 36 °C vilket är den optimala temperaturen för
den

biologiska

reningsprocessen

som

sker

i

luftningsbassängen.

Efter

luftningsbassängen rinner vattnet vidare till eftersedimenteringen och därifrån
slutligen ut i havet.
Tanken är att den neutraliserade vattenströmmen någonstans före kyltornen skulle
användas som värmekälla för en värmepump. På så sätt skulle kyltornen största delen
av tiden fortfarande ha hand om den slutgiltiga temperaturregleringen för

46

luftningsbassängen samtidigt som en bättre verkningsgrad kan erhållas tack vare att
värmekällan har en högre temperatur än om den skulle tas tillvara efter kyltornen.
Mellan neutraliseringen och kyltornen kan man också välja att placera värmepumpen
antingen före eller efter utjämningsbassängen. Avloppsvattnet svalnar nämligen i
genomsnitt 1,5 °C i utjämningsbassängen, vilket innebär att en bättre verkningsgrad
kan erhållas ifall energin tas tillvara före den, alltså direkt efter neutraliseringen.
Däremot blir regleringen aningen svårare eftersom avsvalningen är starkt
väderberoende och kan på så sätt inte antas vara konstant. Det innebär att man bör
sätta den lägsta temperaturen till vilken avloppsvattnet får kylas ned i
värmepumpsanläggningen till 36 °C plus en avsvalningsmarginal på 0,75–2 °C (enligt
data för 2019) beroende på utomhustemperaturen.
I den här studien antas värmepumpen utnyttja avloppsvattnets energi före
utjämningsbassängen för att få bästa möjliga verkningsgrad, men också för att det
skulle finnas bättre utrymme att placera anläggningen före utjämningsbassängen än
efter.

8.3 Tillgänglig energi
Mängden energi som finns till förfogande i det neutraliserade avloppsvattnet kan
beräknas när man känner till det neutraliserade avloppsvattnets temperatur och flöde.
Ifall hela avloppsvattenströmmen antas kunna hanteras och konstant kylas ner till
36 °C skulle den tillgängliga energimängden för 2019 se ut som i figur 9 som anger
dygnsmedelvärden. I figuren kan utläsas att den största energimängden finns
tillgänglig sommartid, vilket till största delen beror på varmare väder. Med tanke på
att användningsändamålet är fjärrvärme sammanfaller den största energimängden i
avloppsvattnet dåligt med behovet av den största fjärrvärmeeffekten som naturligtvis
infaller under årets kallaste tid. Detta till trots ligger energimängden även övrig tid på
året kring 20–40 MW, vilket är tillräckligt för detta ändamål.

47

80

Tillgänglig energi i neutraliserat avloppsvatten

70
60

MW

50
40
30
20
10
0
31.12.2018 19.2.2019

10.4.2019

30.5.2019

19.7.2019

7.9.2019

27.10.2019 16.12.2019

Figur 9. Dygnsmedelvärden för den tillgängliga energimängden i det neutraliserade
avloppsvattnet år 2019.

När man studerar den tillgängliga energimängden bör man också beakta att ifall
värmekällan har en sådan temperatur att den behöver uppgraderas med värmepump
för att kunna användas i fjärrvärmenätet medför det att det krävs en viss eleffekt för
detta. Denna eleffekt resulterar på sätt och vis i att den tillgängliga energimängden blir
större, eftersom elen också bidrar med värme. Samtidigt kan värmepumpens eleffekt
i vissa fall vara den faktor som begränsar hur mycket värme som kan utvinnas ur en
värmekälla. Exempelvis ifall värmepumpen har en eleffekt på 4 MW och ett COPvärde på 5 betyder det att den maximala mängden värme som kan utvinnas med hjälp
av denna pump är 20 MW. Alltså för varje del elektricitet fås fem delar värme. På
motsvarande sätt kan man tänka att för att få ut 20 MW fjärrvärme från denna
exempelvärmepump krävs 4 MW eleffekt och 16 MW värme från värmekällan.

8.4 Värmepumpsdimensionering
För studien fanns inga på förhand exakta siffror på vilken fjärrvärmekapacitet som bör
kunna produceras med värmepump från fabrikens spillvärmeströmmar. Däremot fanns
ett

önskemål

om

att

kunna

producera

fjärrvärme

självständigt

under

sommarmånaderna samtidigt som värmepumpen övrig tid av året bidrar med en
48

betydande mängd fjärrvärme. Genom att beakta dessa önskemål i kombination med
högsta möjliga framledningstemperatur (85 °C) som värmepumpar med dagens teknik
effektivt kan leverera från denna temperatur på värmekälla kan man ta reda på
intervallet i vilket värmepumpen ska dimensioneras.
För år 2019 var den genomsnittliga fjärrvärmeeffekten levererad till fjärrvärmenätet
8,5 MW från mitten av maj till mitten av september. Under de allra varmaste dagarna
var förbrukningen så låg som 4–5 MW. Det här innebär att värmepumpen i mån av
möjlighet bör ha egenskapen att producera fjärrvärme effektivt även på sådana låga
effekter. Visserligen har det sett ur lönsamhetsperspektiv ingen avgörande roll fastän
verkningsgraden blir aningen sämre på riktigt låga effekter eftersom produktionen då
är så liten i relation till vad som produceras under årets kallare perioder och på så vis
kommer verkningsgraden vid maxproduktion att väga tyngre. Hursomhelst vore det
optimalt med en värmepump som har hög verkningsgrad över hela effektintervallet.
Värmepumpens maxkapacitet bestäms med hjälp av att studera den cirkulerade
mängden vatten i fjärrvärmenätet. Figur 10 representerar flödet i fjärrvärmenätet i
form av en varaktighetskurva. Någon enstaka gång var flödet strax över 250 l/s, men
årsgenomsnittet är ca 135 l/s. När man känner till att temperaturen för
fjärrvärmereturen var i medeltal 50 °C och fjärrvärmeflödet antas vara 250 l/s som
störst kommer man fram till att den maximala mängden fjärrvärme som en värmepump
kan leverera till detta fjärrvärmenät med nuvarande flöden är ca 36 MW när högsta
framledningstemperaturen som kan uppnås är 85 °C. Det innebär att all effekt över 36
MW i princip är onödig, eftersom fjärrvärmeflödet inte är tillräckligt stort för att kunna
utnyttja denna kapacitet. Ifall flödet var större, eller värmepumpen kunde uppnå en
högre framledningstemperatur än 85 °C skulle också den maxeffekt som kan utnyttjas
vara högre än 36 MW.

49

Cirkulerad fjärrvärmemängd

Cirkulerad mängd [l/s]

300
250
200
150
100
50
0
0%

10%

20%

30%

40%

50%

60%

70%

80%

90%

100%

Andel av året [%]

Figur 10. Varaktighetskurva för mängden cirkulerat fjärrvärmevatten i Herrfors
fjärrvärmenät i Jakobstad år 2019.

Med tanke på att fjärrvärmeeffekten för det undersökta året var som högst 65 MW och
den genomsnittliga effekten var ca 24 MW är det inte ur ett ekonomiskt perspektiv
förnuftigt

att

dimensionera

värmepumpen

enligt

maxkapacitet

eftersom

utnyttjandegraden skulle bli så låg. Dessutom skulle det även periodvis leda till att
värmekällan inte innehåller tillräckligt med värme för att uppnå denna kapacitet.
Ju mindre värmepump som installeras desto högre kommer utnyttjandegraden att bli.
På så sätt kan man även tänka sig att återbetalningstiden blir kortare ju mindre
kapacitet som installeras. Utgående från detta resonemang, med beaktande av
värmekällans kapacitet, fjärrvärmenätets storlek samt avtalstekniska grunder mellan
Herrfors och Alholmens Kraft, skulle en värmepump som kan producera 20–25 MW
fjärrvärme vara av lämplig storlek.

50

8.5 Val av värmepump
För att få prisuppskattningar samt mera specifik information om möjliga värmepumpar
för detta ändamål kontaktades tre olika företag som levererar värmepumpar, varav två
stycken svarade, företag A och B. Dessa två företag skiljer sig förhållandevis mycket
från varandra eftersom A erbjuder standardiserade värmepumpar som kan
seriekopplas för att uppnå önskad effekt, medan B tillverkar kundanpassade
värmepumpar.
Båda företagen föreslog att man skulle ha en mellankrets med värmeväxlare mellan
avloppsvattnet och värmepumpens förångare, bland annat för att undvika att smutsa
ner förångaren. Istället ansamlas eventuell smuts i en värmeväxlare som lättare kan
öppnas för rengöring. Eventuellt kunde man också tänka sig att den värmeväxlare som
används i mellankretsen skulle ha inbyggt någon form av automatiskt
rengöringssystem för att konstant bibehålla en effektiv värmeöverföring.
Rent tekniskt finns det stora olikheter mellan värmepumpsanläggningarna som företag
A och B erbjuder. B:s värmepump på 16 MW (värme) bygger på en stor
turbokompressor, vilket ger en bra verkningsgrad i designpunkten, men
deleffektintervallet är bara 65–100 % och dessutom på bekostnad av verkningsgraden.
Det innebär att en 16 megawatts värmepump inte lyckas komma ner till den låga
fjärrvärmeeffekt som krävs sommartid, utan minimieffekten blir drygt 10 MW. Den
lösning som A erbjöd innefattar 2 skilda serier med 4 stycken värmepumpar per serie.
Varje värmepump har en värmeeffekt på ungefär 2,75 MW, vilket ger en total effekt
på 22 MW. Dessutom innehåller varje värmepump två stycken skruvkompressorer.
Tack vare flera mindre enheter istället för en stor erhålls ett deleffektintervall på ca
25–100 % med i stort sett oförändrad verkningsgrad.
Priset för den kundanpassade värmepumpen från företag B är ca 4,9 M€. Detta gäller
enbart förångare, kondensor, turbokompressor och rören mellan dem. Motsvarande
totalpris för det alternativ som företag A erbjuder är ca 1,8 M€.
Utan att desto mera undersöka förväntad livslängd för de två alternativen väljs att
fokusera mera på det alternativ företag A erbjuder, dels på grund av den stora
prisskillnaden, dels på grund av deleffektintervallet kombinerat med en bättre
verkningsgrad över hela intervallet. En ytterligare fördel med alternativ A som
51

eventuellt kan väga tungt är att den består av flera mindre enheter. Det möjliggör en
stegvis start av värmepumpsanläggningen och gör att belastningen på elnätet vid
uppstart inte är lika stor som vid uppstart av en enda stor värmepump. Enligt en
representant på företag A är startströmmen i normala fall max 20 % högre än
driftströmmen, tack vare uppdelningen på flera mindre kompressorer.
I figur 11 finns uppritat en schematisk bild av hur värmepumpsanläggningen skulle
fungera med de seriekopplade standardiserade pumparna som företag A föreslog.
Direkt efter neutraliseringen pumpas avloppsvattnet (lila) genom mellankretsens
värmeväxlare och leds sen tillbaka ut till den ränna som går till utjämningsbassängen.
Det blåa flödet representerar mellankretsen som innehåller rent vatten som tar upp
avloppsvattnets värme i värmeväxlaren och pumpas sedan ut till varje enskild
värmepump i form av parallellkopplingar, för att efteråt återvända till värmeväxlaren
igen. Det röda flödet är fjärrvärmen som delas upp i två skilda flöden eftersom de två
olika serierna jobbar helt oberoende av varandra.
Tanken med ventilerna är att man vid behov ska kunna köra endast en serie åt gången,
ifall exempelvis fjärrvärmebehovet är litet eller den ena serien är i behov av service.
Seriekopplingen möjliggör också att även om en värmepump i serien skulle haverera
kan man fortfarande fortsätta att köra de andra, men det krävs då att de gör ett större
temperaturlyft.

52

Figur 11. Schematisk bild av värmepumpsanläggningen. VP är förkortning av
värmepump.

8.5.1 COP-värde
COP-värdet som används i simuleringarna baserar sig på en ekvation som tagits fram
med hjälp av ett simuleringsprogram som företag A har utvecklat. Programmet är
uppkopplat till ett hundratal värmepumpar som de har installerat världen över varifrån
data laddas kontinuerligt till simuleringsprogrammet.
För att ta fram en ekvation för verkningsgraden gjordes i simuleringsprogrammet en
seriekoppling med fyra stycken av de föreslagna värmepumpsmodellerna. Ungefär 60

53

olika temperaturkombinationer kördes för kondensorn och förångaren för att få värden
för att utföra en regressionsanalys.
Från regressionsanalysen erhölls följande ekvation för värmepumpseriens COP-värde:

𝐶𝑂𝑃 = 11,63 − 0,059 ∙ 𝑇k,in − 0,090 ∙ 𝑇k,ut + 0,11 ∙ 𝑇f,ut

(8-1)

där

COP

Verkningsgraden (Coefficient of performance),

Tk,in

Temperaturen för fjärrvärmevattnet in till kondensorn, °C,

Tk,ut

Temperaturen för fjärrvärmevattnet ut ur kondensorn, °C,

Tf,ut

Temperaturen för mellankretsens flöde ut ur förångaren, °C.

8.5.2 Placering av anläggningen
Vid bestämning av anläggningens placering finns ett flertal faktorer som bör beaktas.
Bland

annat

avstånd

till

det

befintliga

fjärrvärmenätet,

utrymme

för

värmepumpsbyggnaden, elnätets kapacitet på området och vilka förutsättningar det
finns för rördragning, endera under marken eller i luften på exempelvis rörbrygga.
Utrymmet kring neutraliseringen och utjämningsbassängen är aningen begränsat, men
trots det borde det gå att få in en byggnad för värmepumpsanläggningen i nära
anknytning till värmekällan så att man inte behöver pumpa avloppsvattnet långa
sträckor. Baserat på värmepumparnas storlek och den enligt leverantörerna krävda
serviceytan kring pumparna skulle byggnaden behöva ha en yta på ca 160 m2 och en
totalvolym på ca 500 m3. Då inkluderas även ca 50 m2 för mellankretsens
värmeväxlare och cirkulationspump.

54

Ovanför neutraliseringssteget som är under marknivå finns ca 60 m2 utrymme (gamla
urearummet) som för tillfället står oanvänt. I och med att tanken är att utnyttja
avloppsvattnets energi direkt efter neutraliseringen skulle det vara lämpligt att ha
bland annat värmeväxlaren i detta utrymme och bygga ut en värmepumpsbyggnad från
detta. På så sätt behövs en väldigt kort transportsträcka för avloppsvattnet, samtidigt
som det krävs mindre tillbyggnad.
Figur 12 presenterar ett möjligt förslag på pumpbyggnadens placering och hur man
eventuellt kunde koppla ihop fjärrvärmerören till AK1. Den röda rektangeln visar
pumpbyggnadens placering strax intill neutraliseringssteget och utjämningsbassängen. Därifrån dras fjärrvärmerören till AK1 enligt den gula linjen i figuren. Det
kan hända att början, fram till den streckade linjen, inte kan dras exakt som i figuren
utan borde förskjutas längre till höger på grund av redan nergrävda elkablar och
avloppsvattenrör. Den streckade linjen anger att fjärrvärmerören grävs ner under
marken, vilket är mest förnuftigt att göra på det stället eftersom där kör dagligen
mycket tungtrafik. Där den streckade linjen slutar dras rören upp på en konstruktion
som tidigare användes för en traverskran. Därifrån dras rören över till en gammal
transportör ända tills man når rörbryggan som går till AK1. Den totala sträckan för
rördragning mellan värmepumpsanläggningen och AK1 skulle bli ca 500 m. Orsaken
till att man önskar dra rören via AK1 istället för att direkt koppla till fjärrvärmenätet
är dels på grund av att själva styrcentralen för fjärrvärmen finns där och dels för att
man vid behov ska ha möjlighet att prima fjärrvärmen med ånga före det leds ut i
fjärrvärmenätet.

55

Figur 12. Förslag på pumpbyggnadens placering på området och rördragningen till AK1.

8.6 Dimensionering av värmeväxlare
Tidigare

när

det

neutraliserade

avloppsvattnets

tillgängliga

energimängd

presenterades antogs att hela flödet (i medeltal 1150 l/s) kan utnyttjas. Med tanke på
värmepumpens dimensionering är det få gånger det finns behov att kunna hantera så
stora mängder i värmeväxlaren, vilket innebär att värmeväxlaren blir kraftigt
överdimensionerad om den dimensioneras enligt det.
För att få en uppfattning om vilken storlek på värmeväxlare som är nödvändig ställs
simuleringen upp med den bestämda värmepumpseffekten (22 MW) medan flödet som
kan hanteras i värmeväxlaren varierar. När mängden fjärrvärme som produceras
knappt ökar längre fastän storleken på värmeväxlaren ökar kan man anta att det anger
maxstorleken på värmeväxlaren.
I figur 13 kan man se att mängden producerad fjärrvärme stiger kraftigt när
värmeväxlaren går från att kunna hantera 200 l/s till 400 l/s. Däremot ger en kapacitet
på mera än 800 l/s knappt någon ökning alls i mängden producerad fjärrvärme. Därför
kan man anta att en värmeväxlare som kan hantera 800 l/s är den absolut största
värmeväxlaren som är nödvändig för detta ändamål. Naturligtvis kan man tänka sig

56

att ha en värmeväxlare genom vilket det som mest kan flöda bara exempelvis 300 l/s,
men att det flödet kyls lägre än 36 °C eftersom resterande mängd avloppsvatten ändå
gör så att sluttemperaturen för totala flödet inte går under 36 °C. Problemet med en
sådan lösning är att verkningsgraden blir sämre, vilket i sin tur ger en högre kostnad
per enhet producerad fjärrvärme.
För bästa verkningsgrad och för att ha bättre förutsättningar för att eventuellt installera
mera värmepumpseffekt i framtiden väljs en värmeväxlare som kan hantera 800 liter
avloppsvatten per sekund, även om det sett ur ett investeringskostnadsperspektiv inte
är det billigaste alternativet.

Producerad fjärrvärme [MWh]

Fjärrvärmeproduktion som funktion av VV-storlek
130 000
120 000
110 000
100 000
90 000
80 000
70 000
60 000
50 000
40 000
30 000
0

200

400

600

800

1000

1200

Flöde genom värmeväxlare [l/s]

Figur 13. Årlig fjärrvärmekapacitet som funktion av vilken värmeväxlarstorlek som
väljs.

8.7 Kapacitet i förhållande till fjärrvärmebehov
Som redan tidigare nämnts görs simuleringarna med det alternativ som företag A
erbjöd. Alltså 8 stycken värmepumpar med en total värmeeffekt på ca 22 MW och
maximal framledningstemperatur 85 °C. Ifall man gör en simulering på timdata från
2019 där man antar att värmepumparna tar ut all tillgänglig energi från avloppsvatten

57

upp till sin maxkapacitet erhålls den teoretiska fjärrvärmekapaciteten som kan
produceras med denna anläggning.
I figur 14 kan man se en jämförelse av stadens fjärrvärmeeffekt år 2019 i förhållande
till den fjärrvärmeeffekt som värmepumpsanläggningen teoretiskt skulle ha kunnat
producera under samma tidpunkt. Den orangea kurvan som anger värmepumpens
värmeeffekt ligger nästan konstant på lite över 20 MW, vilket betyder att
värmeproduktionen inte begränsas av värmekällans energiinnehåll, utan av
värmepumpens maxkapacitet. Man kan dock observera att den orangea kurvan några
gånger dyker ner under 20 MW och till och med ner till 0 MW. Det orsakas av att
avloppsvattnet till följd av störningar i processen inte har en tillräckligt hög temperatur
för att det ska räcka till som energikälla för värmepumpen.

70,00

Värmepumpens kapacitet jämfört med stadens FVeffekt
Fjärrvärmeeffekt

60,00

Värmepumpens kapacitet

MW

50,00
40,00
30,00
20,00
10,00
0,00
26.12.2018 14.2.2019

5.4.2019

25.5.2019 14.7.2019

2.9.2019 22.10.2019 11.12.2019

Figur 14. Värmepumpens kapacitet jämfört med stadens fjärrvärmebehov under
samma tidpunkt.

58

8.8 Produktion enligt fjärrvärmebehov
I detta fall antas värmepumpen producera fjärrvärme enligt stadens fjärrvärmebehov,
med beaktande av retur- och framledningstemperatur. Maxkapaciteten för
värmepumpen är fortfarande dryga 22 MW och högsta framledningstemperatur som
kan uppnås är 85 °C. Dessutom programmeras simuleringen så att värmepumpen höjer
fjärrvärmereturen till endast 80 °C i de fall när fjärrvärmebehovet är större än vad
värmepumpen kan producera. Med detta åstadkommer man en högre verkningsgrad
än om framledningstemperaturen höjs till 85 °C och i och med att det ändå krävs
ytterligare fjärrvärmeeffekt från exempelvis Alholmens Kraft finns det inget behov av
att med värmepumpen höja fjärrvärmevattnet så högt som möjligt. Ifall man enbart har
värmepumpens verkningsgrad i åtanke skulle det naturligtvis vara optimalt att gå ännu
lägre ner i framledningstemperatur under de perioder fjärrvärmebehovet överskrider
värmepumpens kapacitet, men med beaktande av storleken på den cirkulerade
vattenmängden i fjärrvärmenätet leder det till att värmepumpens utnyttjandegrad
sjunker, vilket i sin tur leder till en längre återbetalningstid. Genom att med de valda
parametrarna köra ett antal simuleringar där framledningstemperaturen varieras kunde
konstateras att en framledningstemperatur på 80 °C (när fjärrvärmebehovet
överskrider värmepumpens kapacitet) ger den kortaste återbetalningstiden för
anläggningen.
I figur 15 avbildas resultatet av en simulering där värmepumpsanläggningen
producerar fjärrvärme enligt det rådande fjärrvärmebehovet. Den blåa kurvan anger
det totala fjärrvärmebehovet medan den orangea kurvan anger den fjärrvärmeeffekt
som teoretiskt kunde produceras med värmepumpsanläggningen när avloppsvattnets
energiinnehåll, pumpens maxkapacitet och verkningsgrad samt fjärrvärmens
framledningstemperatur beaktas. Ett fåtal gånger förekommer situationer där
avloppsvattnet är såpass kallt att ingen energi kan utvinnas ur det, men det skall enligt
värmepumpsleverantören inte ställa till några problem, även om man naturligtvis
önskar kunna köra anläggningen så jämnt och stabilt som möjligt. I övrigt kan
observeras att värmepumpen från ungefär mitten av maj till mitten av september skulle
ha klarat av att självständigt producera all nödvändig fjärrvärme till fjärrvärmenätet

59

under de rådande förhållandena för det undersökta året. Övrig tid skulle värmepumpen
nästan konstant kunna bidra med en betydande mängd fjärrvärme på drygt 20 MW.

60

Stadens fjärrvärmeeffekt jämfört med fjärrvärmeeffekt
från värmepumpen
Total fjärrvärmeeffekt
Värmepumpens fjärrvärmeeffekt

50

MW

40

30

20

10

0
26.12.2018 14.2.2019

5.4.2019

25.5.2019

14.7.2019

2.9.2019

22.10.2019 11.12.2019

Figur 15. Värmepumpens fjärrvärmeproduktion jämfört med stadens fjärrvärmebehov under samma tidpunkt. Beaktar även framledningstemperaturen.

Sett till hela året skulle denna värmepumpsanläggning kunna bidra med ungefär 68 %
av det totala fjärrvärmebehovet. Visserligen skulle man fortfarande vara beroende av
andra anläggningar för att få tillräcklig fjärrvärmeeffekt och tillräckligt hög
framledningstemperatur under årets kalla perioder, men inte i samma utsträckning som
i nuläget.

8.9 Produktion med beaktande av AK1
Föregående exempel beaktar inte alls AK1, Alholmens Krafts barkpanna, som i
nuläget producerar den största mängden fjärrvärme till fjärrvärmenätet i Jakobstad.
Eftersom UPM har ett intresse av att vid behov snabbt kunna få processånga från

60

någon av Alholmens Krafts pannor finns det för värmepumpsprojektet orsak att i viss
mån även beakta AK1:s körning.
Enligt sakkunniga på Alholmens Kraft är den lägsta effekten på vilken AK1 kan köras
ca 25 MW. Det är uppskattningsvis ca 10 kg ånga, endera som processånga till UPM
eller som ånga till fjärrvärmeproduktion. Ifall ångförbrukningen är lägre än så kyls
överflödig ånga bort i kondensorn, vilket är energislöseri och på sikt minskar intresset
för att hålla igång AK1.
Under år 2019 kördes AK1 totalt ca 3750 timmar, vilket är mera än föregående år. Av
dessa timmar var det ungefär 1550 h som andelen processånga till UPM låg under 25
MW, vilket innebär att en del av ångan hade kylts bort under denna tid ifall ingen
fjärrvärmeproduktion existerade. Ser man däremot till det totala antalet timmar som
UPM förbrukade över 25 MW processånga från endera AK1 eller AK2 kommer man
till 3570 h, vilket är nästan lika mycket som AK1:s totala drifttimmar. Om all denna
ångförbrukning kom från AK1 skulle det handla om knappa 200 h som AK1 skulle ha
gått på tomgång under 2019, ifall ingen fjärrvärme skulle ha producerats.
En simulering på fjolåret där värmepumpsanläggningen antas producera fjärrvärme
enligt sin maxkapacitet och resterande fjärrvärmeeffekt kommer från Alholmens Kraft
ger att AK1 skulle ha gått delvis på tomgång drygt 1050 h då även UPM:s behov av
processånga beaktas. Detta är visserligen en betydande andel av dess totala
drifttimmar, men då bör man också komma ihåg att AK1 används främst för
värmeproduktion och således kommer ett minskat behov av fjärrvärme följaktligen
leda till färre drifttimmar.
I och med att UPM gärna ser att någon av AK:s pannor är i drift så kontinuerligt som
möjligt, så att reservånga alltid finns tillgängligt vid behov, kunde man också tänka
sig att värmepumpsanläggningen under vissa perioder körs på lägre effekt så att AK1
åtminstone uppnår sin minimieffekt och inte behöver kyla bort ånga. Visserligen
skulle det försämra lönsamheten för värmepumpsanläggningen, men ifall det är en
förutsättning för att projektet ska kunna förverkligas kan det ändå vara värt att ha det
som ett möjligt alternativ.
I figur 16 avbildas värmepumpens drift under det simulerade året när man beaktar
AK1:s drift. Rent konkret innebär det att värmepumpens fjärrvärmeproduktion vid
behov minskas så pass mycket att ångförbrukningen från AK1 alltid är 25 MW eller
61

över när processångan till UPM också tas med i beräkningen. Detta görs för de timmar
som AK1 kördes 2019. Den blåa kurvan anger fjärrvärmenätets totala
fjärrvärmeförbrukning och den orangea anger värmepumpens fjärrvärmeproduktion.
Till skillnad från fallet som avbildats i figur 15 ser man att värmepumpens effekt
betydligt oftare är lägre än dess maxkapacitet och till och med ner till 0 MW. En dylik
drift är naturligtvis inte optimal för en värmepump där man gärna kör på så jämn effekt
som möjligt, men det torde ändå vara helt genomförbart. Ser man på mängden
fjärrvärme som produceras med värmepumpen minskar det från 68 % av stadens totala
fjärrvärmebehov som i fallet när AK1 inte alls beaktas till ca 63 % när AK1 beaktas.

FV-effekt vs FV-ProdVP, AK1 beaktas
Fjärrvärmeeffekt

60

FV-prodVPbeaktarAK1
50

MW

40

30

20

10

0
26.12.2018 14.2.2019

5.4.2019

25.5.2019

14.7.2019

2.9.2019

22.10.2019 11.12.2019

Figur 16. Värmepumpens fjärrvärmeproduktion jämfört med stadens fjärrvärmebehov under samma tidpunkt, när AK1:s drift beaktas.

62

9 Ekonomisk analys
Den

ekonomiska

analysen

av

värmepumpsanläggningen

innefattar

investeringskostnader, inbesparing per år och återbetalningstid för fall där AK1 både
beaktas och inte beaktas. Dessutom beaktas två olika skatteklasser för den el som
värmepumpen förbrukar, ett fall där skatten är på dagens nivå (7,03 €/MWh) samt ett
teoretiskt fall där skatten är noll. Investeringskostnaderna ska ses som riktgivande
eftersom det inte handlar om exakta offerter, utan exempelvis element som
värmeväxlare och värmepumpar är prisuppskattningar från potentiella leverantörer,
medan till exempel kostnad för förstärkning av elnät är en grov uppskattning av
sakkunniga inom området.
För årlig inbesparing och återbetalningstid görs en kompensation för de timmar som
filtrerats bort i simuleringen. När året som simuleras har 8 029 h och ett fullständigt
år har 8 760 h blir återbetalningstid och inbesparing beräknat i år missvisande ifall
man inte gör en kompensation för de timmar som fallit bort. Därför beräknas ett
medeltal för inbesparing per timme baserat på simuleringens resultat och detta
medeltal multipliceras med 8 760 h. Utgående från det beräknas sedan
återbetalningstiden med Payback-metoden enligt formel (9-1).

𝐺
∙ 𝑝)
𝑎
𝑇=−
ln(1 + 𝑝)
ln(1 −

där
𝑇

Återbetalningstiden, år,

𝐺

Investeringskostnaden, €,

𝑎

Årlig inbesparing, €/år,

𝑝

Kalkylränta, %.

63

(9-1)

Årlig inbesparing och återbetalningstid presenteras båda som en funktion av
nuvarande fjärrvärmepris, eftersom avtalspris mellan parterna inte är allmän
information. För att kunna diskutera och förtydliga årliga inbesparingar och
återbetalningstider används som exempel på fjärrvärmepriser 20, 30 och 40 €/MWh.

9.1 Investerings- och underhållskostnader
De uppskattade investeringskostnaderna för värmepumpsanläggningen finns
sammanställda i tabell 3. Åtta stycken standardiserade värmepumpar skulle enligt
prisuppskattning från företag A landa på ca 1 800 000 €. Själva byggnaden i vilken
pumparna och värmeväxlarna installeras skulle baserat på en förfrågning av ett lokalt
byggföretag kosta ungefär 250 000 € när man beaktar att det gamla ureautrymmet
kunde utnyttjas. Värmeväxlaren inklusive mellankretsen som går till värmepumparna
beräknas kosta kring 350 000 € och det är baserat på förfrågningar av inhemska
värmeväxlarleverantörer. För att sammanlänka värmepumpsanläggningen med
fjärrvärmekretsen som cirkulerar via AK1 krävs en rördragning på ca 500 m. Dragning
av fjärrvärmerör uppskattas kosta kring 500 €/m (DN200), vilket ger en totalkostnad
på 250 000 €.

Tabell 3. Sammanställning av de uppskattade investeringskostnaderna.
Investeringskostnad [€]
Värmepumpar

1 800 000

Pumpbyggnad

250 000

Värmeväxlare och mellankrets

350 000

Rördragning

250 000

Cirkulationspumpar

250 000

Förstärkning av elnät

500 000

Total investeringskostnad

3 400 000

64

En grov uppskattning för cirkulationspumparna som behövs för avloppsvattnet, i
mellankretsen och för att pumpa det uppvärmda fjärrvärmevattnet till AK1, är
250 000 €. Dessutom behöver elnätet på området förstärkas för att klara av ytterligare
en effekt på ungefär 4 MW som värmepumparna kräver på maxeffekt. Kostnaden för
det skulle enligt en grov uppskattning av sakkunniga inom området röra sig kring
500 000 €.
För att få en bättre uppfattning om anläggningens kostnad över ett längre
tidsperspektiv tas även service- och reservdelskostnaderna som finns presenterade i
tabell 4 i beaktande. Värmepumpsleverantören rekommenderar en mindre service
vartannat år och en storservice vartannat år. De kostar i dagsläget 9 000 € respektive
27 000 €. Varje värmepumpsenhet har två kompressorer och kompressorleverantören
rekommenderar en större renovering efter 60 000 h. Enligt värmepumpsleverantörens
erfarenheter håller kompressorerna ändå upp till 80 000 – 120 000 drifttimmar bara de
genomgår regelbunden service. Det innebär att på en 12-årsperiod med kontinuerlig
drift (ca 105 000 h) uppgår service- och reservdelskostnaderna till totalt 451 200 €,
inklusive utbyte av alla 16 kompressorer, vilka kostar 14 700 €/st. Ifall man slår ut
detta på 12 år ger det en genomsnittlig kostnad på 37 600 €/år, vilket beaktas i de
ekonomiska beräkningarna.

65

Tabell 4. Överblick över service- och reservdelskostnader för en 12-årsperiod
År

Timmar [h]

Service [€]

1

8 760

9 000

2

17 520

3

26 280

4

35 040

5

43 800

6

52 560

7

61 320

8

70 080

9

78 840

10

87 600

11

96 360

12

105 120
Summa:

Storservice [€]

Kompressorbyte [€]

27 000
9 000
27 000
9 000
27 000
9 000
27 000
9 000
27 000
9 000
27 000
451 200 €

14 700 · 16 = 235 200

→ 37 600 €/år

Enligt dessa uppskattningar skulle den totala investeringskostnaden uppgå till
3 400 000 € och den genomsnittliga servicekostnaden 37 600 €/år. Man kunde också
tänka sig att det tillkommer en årlig kostnad för underhåll av värmeväxlaren, men det
beaktas inte i denna kalkyl.

9.2 Fall 1 – Produktion enligt fjärrvärmebehov
I detta fall tas inga andra fjärrvärmeanläggningar i beaktande, utan värmepumpen
antas producera fjärrvärme enligt behov ända upp till dess maxkapacitet. Det innebär
att nästan 68 % av stadens totala fjärrvärmeförbrukning produceras med värmepump,
vilket kommer att leda till en inbesparing för Herrfors ifall den med värmepumpen
producerade fjärrvärmen är billigare än den som i dagsläget köps från Alholmens
Kraft.

66

I de ekonomiska beräkningarna antas värmepumpsanläggningen som producerar
fjärrvärme från industriell spillvärme tillhöra elskatteklass II, vilket innebär att för
varje förbrukad MWh elektricitet betalas 7,03 € i skatt. Även ett möjligt
framtidsscenario där elskatten är 0 €/MWh beaktas.

9.2.1 Inbesparing
Figur 17 beskriver inbesparing per år som funktion av vad Herrfors betalar för
fjärrvärmen från Alholmens Kraft. Den blåa linjen beskriver fallet när elskatten är 7,03
€/MWh medan den orangea beskriver ett fall där elskatten är 0 €/MWh.
En situation där elskatten är 7,03 €/MWh och den fjärrvärme som köps från Alholmens
Kraft antas kosta 20 €/MWh skulle enligt figuren ge en årlig inbesparing på ca 1,2 M€
Ifall priset för fjärrvärmen från AK istället antas vara 30 €/MWh eller 40 €/MWh
skulle den årliga inbesparingen uppgå till 2,6 M€ respektive 3,9 M€.

Inbesparing

6 000 000

Elskatt=7,03 €/MWh
Elskatt=0 €/MWh

Inbesparing €/år

5 000 000
4 000 000
3 000 000
2 000 000
1 000 000
0
10

15

20

25

30

35

Pris för FV från AK [€/MWh]

40

45

50

Figur 17. Inbesparing per år som funktion av nuvarande fjärrvärmepris.

Förståeligt nog, skulle en elskatt på 0 €/MWh ge en större årlig inbesparing tack vare
förmånligare el till värmepumpsanläggningen vilket i sin tur medför en lägre rörlig

67

kostnad per enhet producerad fjärrvärme. Beräknat på fjolårets el- och
överföringspriser samt med beaktande av cirkulationspumparnas elförbrukning är den
genomsnittliga

rörliga

kostnaden

för

fjärrvärme

producerad

med

värmepumpsanläggningen 10,8 €/MWh om elskatten är 7,03 €/MWh och 9,4 €/MWh
om elskatten är 0 €/MWh. På årsnivå skulle den sänkta elskatten innebära att
inbesparingen ökar med knappt 200 000 €.

9.2.2 Återbetalningstid
Återbetalningstiden beräknas enligt Payback-metoden (se formel (9-1)) utgående från
inbesparing/år, investeringskostnad samt en kalkylränta på 5 %. I figur 18 finns på
motsvarande sätt som för inbesparingen avbildat återbetalningstiden som funktion av
vad Herrfors annars betalar för fjärrvärmen som matas ut i fjärrvärmenätet. Vid ett
fjärrvärmepris på 20 €/MWh ligger återbetalningstiden på ungefär 3,1 år när elskatten
är 7,03 €/MWh. Motsvarande återbetalningstider för ett fjärrvärmepris på 30 €/MWh
är ca 1,4 år och för 40 €/MWh drygt 0,9 år.

Återbetalningstid

Återbetalningstid [år]

7
6

Elskatt=7,03 €/MWh

5

Elskatt=0 €/MWh

4
3
2
1
0
15

20

25

30

35

40

45

Pris för FV från AK [€/MWh]

Figur 18. Återbetalningstid som funktion av nuvarande fjärrvärmepris.

68

50

Eftersom en sänkt elskatt innebär en ökad årlig inbesparing följer att en sänkt elskatt
även ger en kortare återbetalningstid. I figuren kan avläsas att vid ett fjärrvärmepris
på 20 €/MWh förkortas återbetalningstiden med ungefär ett halvt år. Ju högre pris för
fjärrvärmen från AK, desto mindre effekt får den sänkta elskatten på
återbetalningstiden. Det beror på att ett högre pris för fjärrvärme från AK ger en större
inbesparing för värmepumpsanläggningen och betydelsen av inbesparingen till följd
av sänkt elskatt blir således mindre i förhållande till den totala inbesparingen. Till
exempel vid ett fjärrvärmepris på 40 €/MWh bidrar den sänkta elskatten med en
förkortning av återbetalningstiden på ungefär en halv månad, jämfört med ett halvt år
vid 20 €/MWh.

9.3 Fall 2 – Produktion med beaktande av AK1
I det här fallet beaktas AK1:s drift enligt hur pannan kördes under fjolåret. Det medför
att mängden fjärrvärme som produceras med värmepumpen sjunker från 68 % av
stadens totala fjärrvärmeförbrukning under fjolåret till ca 63 %. Det kommer i sin tur
att ha en viss inverkan på inbesparingen och följaktligen också på återbetalningstiden
eftersom investeringskostnaden fortfarande är den samma.
På motsvarande sätt som i fall 1 beaktas även här ett scenario där elskatten är 7,03
€/MWh och ett där elskatten är 0 €/MWh.

9.3.1 Inbesparing
Figur 19 beskriver den årliga inbesparingen för ett fall där man på basen av fjolårsdata
minskar på värmepumpens effekt för att undvika en situation där AK1 går på tomgång.
Den blå linjen representerar ett scenario där elskatten för värmepumpens förbrukade
elektricitet är 7,03 €/MWh medan den orangea linjen ett scenario där elskatten är 0
€/MWh. Inbesparingen beskrivs likt med fall 1 som en funktion av priset för den
fjärrvärme som i nuläget köps från Alholmens Kraft.

69

Låt säga att den fjärrvärme som nu köps kostar 20 €/MWh. Med en elskatt på 7,03
€/MWh skulle värmepumpsanläggningen då ge en årlig inbesparing på knappt 1,1 M€.
Det är ungefär 100 000 € mindre än för motsvarande parametrar i fall 1. Antar man att
priset för fjärrvärmen som köps från Alholmens Kraft istället är 30 €/MWh eller 40
€/MWh är motsvarande årliga inbesparingar drygt 2,3 M€ (2,6 M€ fall 1) respektive
3,6 M€ (3,9 M€ fall 1).
Ifall elskatten antas vara 0 €/MWh istället för 7,03 €/MWh ökar den årliga
inbesparingen med knappt 180 000 €, oberoende av fjärrvärmepriset. Inverkan av den
sänkta elskatten skiljer sig således inte nämnvärt för detta fall jämfört med fall 1 där
motsvarande siffra var knappt 200 000 €.

Inbesparing, AK1 beaktas
6 000 000
Elskatt=7,03 €/MWh
5 000 000

Inbesparing €/år

Elskatt=0 €/MWh
4 000 000
3 000 000
2 000 000
1 000 000
0
15

20

25

30

35

40

45

50

Pris för FV från AK [€/MWh]

Figur 19. Inbesparing per år som funktion av nuvarande fjärrvärmepris. AK1:s
drift beaktas enligt fjolårets drift.

Genom att göra en jämförelse mellan fall 1 och 2 kan noteras att ett högre
fjärrvärmepris ger en större differens i årlig inbesparing mellan dessa två olika
driftstrategier. Det beror på att storleken på inbesparingen som erhålls med
värmepumpsanläggningen bestäms av skillnaden mellan priset för fjärrvärme från AK
och den rörliga kostnaden för fjärrvärme som produceras med värmepump. Eftersom

70

värmepumpen producerar billigare fjärrvärme maximeras inbesparingen när dess
andel av den totala fjärrvärmeproduktionen är så stor som möjligt. När AK1 tas i
beaktande minskar dock andelen fjärrvärme från värmepumpen en aning och
följaktligen också inbesparingen.
Skillnaden i inbesparing är visserligen märkbar mellan fall 1 och fall 2, men ändå inte
av avgörande betydelse. För exemplet med ett fjärrvärmepris på 20 €/MWh blir den
årliga inbesparingen knappa 100 000 € mindre per år för fall 2 jämfört med fall 1. Med
ett fjärrvärmepris på 30 €/MWh drygt 200 000 € mindre och med 40 €/MWh drygt
300 000 € mindre. Sett till den procentuella minskningen (ca 8 %) i inbesparing har
det alltså en betydande inverkan om värmepumpen körs med beaktande av AK1, men
det är ändå inget som helt förstör lönsamheten, utan endast försämrar den en aning.

9.3.2 Återbetalningstid
I

och

med

att

den

årliga

inbesparingen

blir

mindre

samtidigt

som

investeringskostnaden hålls oförändrad får vi i detta fall en aningen längre
återbetalningstid. I figur 20 kan man avläsa att återbetalningstiden för ett
fjärrvärmepris på 20 €/MWh och en elskatt på 7,03 €/MWh är ca 3,5 år, vilket kan
jämföras med 3,1 år för fall 1. Samma elskatt men med antagandet att fjärrvärmepriset
är 30 €/MWh eller 40 €/MWh skulle ge en återbetalningstid på ca 1,5 år respektive 1
år, jämfört med 1,4 år och 0,9 år för motsvarande parametrar i fall 1.

71

Återbetalningstid, AK1 beaktas

8

Återbetalningstid [år]

7
6

Elskatt=7,03 €/MWh

5

Elskatt=0 €/MWh

4
3
2
1
0
15

20

25

30

35

40

45

50

Pris för FV från AK [€/MWh]

Figur 20. Återbetalningstid som funktion av nuvarande fjärrvärmepris. AK1:s drift
beaktas enligt fjolårets drift.

En sänkning av elskatten till 0 €/MWh skulle vid ett fjärrvärmepris på 20 €/MWh
förkorta återbetalningstiden med i stort sett samma tid som i fall 1, alltså med ungefär
ett halvt år. På motsvarande sätt som i det första fallet minskar betydelsen av
skattesänkningen när fjärrvärmepriset stiger, och om fjärrvärmen från AK antas kosta
40 €/MWh bidrar skattesänkningen med en förkortning av återbetalningstiden på
endast en halv månad.
Utgående från dessa data kan konstateras att återbetalningstiden förlängs i det fall att
värmepumpens fjärrvärmeproduktion beaktar AK1:s drift och vid behov minskar på
produktionen för att undvika att AK1 går på tomgång. Med de valda
fjärrvärmepriserna handlar det om en förlängd återbetalningstid på ca 0,1–0,4 år, vilket
inte borde vara av avgörande betydelse.

72

9.4 Känslighet för variationer i elpris
I och med att värmepumpsanläggningen förbrukar elektricitet som drivkraft för att
flytta värme från en lägre till en högre temperatur kommer elens pris följaktligen att
ha en inverkan på investeringens lönsamhet.
Ifall vi ser på fall 1, med en elskatt på 7,03 €/MWh, och tänker oss att elpriset vore 30
% högre än vad det var under 2019 skulle den genomsnittliga rörliga kostnaden för
fjärrvärme producerad med värmepump öka från 10,8 €/MWh till 13,5 €/MWh. Den
här ökade produktionskostnaden skulle naturligtvis få en negativ inverkan på
lönsamheten. Med ett fjärrvärmepris på 30 €/MWh minskar den årliga inbesparingen
från ca 2,6 M€ till 2,2 M€. På motsvarande sätt förlängs återbetalningstiden från 1,4
år till 1,7 år.
En situation där elpriset istället sjunker med 30 % från 2019-års-nivå skulle ge en
genomsnittlig rörlig kostnad på 8,2 €/MWh för den fjärrvärme som produceras med
värmepump. Som en följd av det lägre elpriset skulle den årliga inbesparingen öka
från 2,6 M€ till ca 2,9 M€ och den förväntade återbetalningstiden förkortas från 1,4 år
till 1,2 år.
Ifall elpriset höjs med 30 % när fjärrvärmepriset antas vara 20 €/MWh är minskningen
i årlig inbesparing fortfarande densamma som för ett fjärrvärmepris på 30 €/MWh,
men den får ändå en större inverkan eftersom den är större i relation till den totala
inbesparingen. För återbetalningstiden skulle det betyda en ökning från 3,1 år till
knappt 4,7 år.
Baserat på ovanstående exempel kan konstateras att variationer i elpriset får en
betydande inverkan på värmepumpsanläggningens lönsamhet, men det höga COPvärdet (5,3) bidrar till att minska denna inverkan. En ökning eller sänkning av elpriset
med 30 % har ingen helt avgörande betydelse för lönsamheten. Däremot skulle en
dubblering av elpriset göra att den rörliga kostnaden för fjärrvärmeproduktion med
värmepump uppgår till ca 20 €/MWh. Det i sin tur medför att om priset för fjärrvärme
från AK antas kosta 20 €/MWh är det iallafall ur ekonomisk synvinkel ointressant att
investera i värmepumpsanläggningen.

73

10 Anläggningens inverkan på berörda aktörer
En eventuell värmepumpsanläggning som producerar fjärrvärme från UPM:s
avloppsvatten skulle ha en betydande inverkan på UPM, Herrfors, Alholmens Kraft
och på miljön. De exakta följderna är svåra att förutspå, men den mest självklara
följden är att Alholmens Krafts fjärrvärmeförsäljning skulle minska. Herrfors skulle å
sin sida få en till fjärrvärmekälla som kan bidra med en betydande mängd fjärrvärme.
För UPM:s del handlar det främst om att den kyleffekt som värmepumpen bidrar med
kunde minska på kyltornens belastning.

10.1 Alholmens Kraft
Den föreslagna värmepumpsanläggningen med en maximal värmeeffekt på ca 22 MW
skulle enligt 2019-års data för avloppsvatten- och fjärrvärme kunna bidra med
uppemot 135 GWh värme per år. I och med att nästan all fjärrvärme som Herrfors
matar ut i fjärrvärmenätet i dagsläget köps från Alholmens Kraft betyder det samtidigt
att AK:s fjärrvärmeförsäljning kunde minska med upp till 135 GWh/år.
För AK2:an som har en kondensturbin och i första hand körs för elproduktion spelar
fjärrvärmeproduktionen ingen större roll för driften. I nuläget är elpriserna så pass låga
att det ofta är olönsamt att köra AK2:an och därför körs oftast AK1:an istället som i
första hand används som en värmepanna. Det innebär att man med den främst
producerar fjärrvärme samt processånga till UPM. Enligt personal på Alholmens Kraft
har AK1:an en minimieffekt på 25–30 MW lite beroende på bränslet som används.
Det här innebär att för att AK1 inte ska gå på tomgång borde det finnas en
ångförbrukning på ca 10 kg/s till fjärrvärme eller som processånga, annars måste
överflödig ånga kylas bort om man ändå önskar hålla igång pannan. I en situation där
all fjärrvärme produceras med värmepump samtidigt som UPM inte köper någon
processånga leder det till att AK inte har något intresse av att hålla igång AK1:an
eftersom ingen försäljning existerar och ånga måste kylas bort.

74

Förutom att en dylik situation påverkar AK:s verksamhet kan det också ha en inverkan
på UPM:s verksamhet. UPM vill gärna att någon av AK:s pannor alltid är i drift så att
de snabbt kan få processånga vid behov. Ifall det inte finns något behov av att hålla
igång någon av pannorna för fjärrvärmeproduktion kan det eventuellt leda till att UPM
hamnar att betala mera för att ha igång en stödanläggning om den ska vara i drift endast
för deras behov.
Å andra sidan kan det sett ur ett annat perspektiv ha den positiva följden att tack vare
att det inte går åt lika mycket ånga till fjärrvärmeproduktion finns mera processånga
till förfogande för UPM.
Det är ändå främst sommartid (maj – september) som det skulle vara ett problem att
värmepumpsanläggningen kan producera tillräckligt med fjärrvärme för att inte
behöva något stöd från Alholmens Krafts anläggningar.

10.2 UPM
För UPM:s del kan en eventuell värmepumpsanläggning som redan tidigare nämnts
påverka tillgången på processånga. Exempelvis sommartid kan det bli dyrare för UPM
att få processånga, medan det under övrig tid av året kunde leda till att det finns mera
processånga till förfogande tack vare mindre åtgång till fjärrvärmeproduktion.
Samtidigt varierar också UPM:s ångbalans och i regel har de mera överskottsånga
sommartid, vilket innebär att behovet av processånga från AK också är mindre då.
Den stora fördelen för UPM kommer när det gäller kyleffekten som
värmepumpsanläggningen skulle bidra med. När det biologiska reningsverket för
fabrikens avloppsvatten byggdes installerade man tre stycken kyltorn med en teoretisk
maximal kyleffekt på 25 MW vardera, alltså sammanlagt 75 MW. Tanken var att man
i normala fall skulle ha två torn åt gången i drift medan det tredje är i standby-läge.
Situationen har ändå varit sådan att man varit tvungen att nästan konstant köra alla tre
kyltornen och stundvis har inte ens det räckt till för att uppnå tillräcklig kyleffekt utan
man har tvingats cirkulera en del av avloppsvattnet via buffertbassängen för att få
ytterligare kyleffekt.

75

I figur 21 finns ett varaktighetsdiagram för den kyleffekt som kyltornen uppnådde
2019, den kyleffekt som skulle ha krävts för att måltemperaturen på 36 °C ska uppnås
samt den kyleffekt som teoretiskt skulle krävas från kyltornen efter att
värmepumpsanläggningen är installerad. Om man jämför den blåa kurvan med den
orangea kan man se att man inte uppnådde den krävda kyleffekten under stora delar
av 2019. Visserligen kan det delvis handla om reglertekniska problem, men det finns
ändå en tydlig trend som visar att kyleffekten är otillräcklig. Den gråa kurvan anger
den kyleffekt som efter installation av värmepumpen krävs från kyltornen för att
måltemperaturen ska uppnås. Kyleffekten som värmepumpen bidrar med är beroende
av hur mycket fjärrvärme den producerar från avloppsvattnet, men man kan utläsa från
grafen att över hälften av året skulle den från kyltornen krävda kyleffekten minska
med ca 12–15 MW. Vid en jämförelse av den blåa och gråa kurvan kan man se att den
sammanlagda kyleffekten från värmepumpen och kyltornen (enligt den kyleffekt de
uppnådde 2019) fortfarande inte räcker till för att uppnå måltemperaturen under ca 12
% av året. Differensen skulle dock vara betydligt mindre än i nuläget

Varaktighet för kyltornens kyleffekt
Kyleffekt2019

Krävd kyleffekt till måltemp

Krävd kyleffekt med VP installerad

80
70
60

MW

50
40
30
20
10
0
0%

10%

20%

30%

40%

50%

60%

70%

80%

90%

100%

Andel av året [%]

Figur 21. Varaktighetsdiagram för kyltornens kyleffekt under 2019, vilken kyleffekt
som skulle ha krävts för att uppnå måltemperaturen och vilken kyleffekt som
teoretiskt skulle krävas ifall en värmepumpsanläggning fanns installerad.

76

I figur 22 beskriver den blåa kurvan fjolårets dygnsmedelvärden för temperaturen på
avloppsvattnet när det flödar till luftningsbassängen, medan den gröna linjen anger
måltemperaturen. Man kan notera att speciellt mellan dag 175 och 250, som då är
under de varma sommarmånaderna, förekommer långa perioder när avloppsvattnets
temperatur till luftningsbassängen överskred måltemperaturen med upp till 3–4 °C.
Den orangea kurvan beskriver den teoretiska temperaturen som skulle erhållas ifall
värmepumpen installeras. Måltemperaturen skulle fortfarande överskridas under de
varma sommarmånaderna, men med ungefär 1 °C mindre. Att måltemperaturen ibland
underskrids antas bero av reglertekniska problem och har därför lämnats oförändrad
för fallet med en värmepump installerad.

Temperatur till luftningsbassängen
°C

Temp till luftningsbassäng

Ny temp till luftningsbassäng

41
40
39
38
37
36
35
34
33
0

50

100

150

200

250

300

350

Dag

Figur 22. Dygnsmedelvärden för avloppsvattnets temperatur före luftningsbassängen.

Under 2019 överskred avloppsvattnets temperatur till luftningsbassängen 38 °C under
nästan 21 % av året. Med en värmepump som producerar fjärrvärme enligt fjolårets
förbrukning kunde denna siffra minskas till ca 10 %. Temperaturen 39 °C överskreds
knappt 11 % av året, men det kunde minskas till knappt 3 %. Dessa
temperatursänkningar förutsätter att kyltornen förmår kyla med samma kapacitet som
tidigare även om temperaturdifferensen mellan avloppsvattnet och luften i kyltornen
blir aningen mindre som följd av värmepumpens kylningsbidrag.

77

Ifall man accepterar fjolårets temperaturer till luftningsbassängen ger värmepumpen
möjlighet att under delar av året köra med bara två kyltorn istället för tre. En närmare
undersökning av kyltornens genomsnittliga kyleffekt för varje månad i relation till den
genomsnittliga kyleffekt som värmepumpen skulle bidra med under samma tidsperiod
visar att värmepumpen med ca 0,5–4 MW:s marginal kunde ersätta ett kyltorn under
månaderna september – december och januari – mars. Alltså sju månader sammanlagt.
Under de resterande månaderna skulle det dock på grund av det lägre
fjärrvärmebehovet krävas att man kör all tre kyltornen om man inte vill riskera att
temperaturen till luftningsbassängen blir högre än den varit tidigare.
I detta skede är det svårt att säga vad värmepumpens kylningsbidrag skulle betyda rent
ekonomiskt för UPM:s del. En beräkning av vad det minskade kylbehovet skulle ge i
inbesparingar till följd av minskad elförbrukning till kyltornens pumpar och fläktar
ger ca 35 000 €/år, vilket inte är speciellt mycket med tanke på investeringens storlek
och projektets omfattning. Däremot kan värmepumpens kylningsbidrag ha en viktig
roll ifall fabrikens produktion ökar ytterligare eller ifall utsläppskraven för
avloppsvattnet blir strängare. Strängare utsläppskrav skulle kräva en ännu mera
optimal funktion av det biologiska reningsverket, vilket å sin sida förutsätter att man i
luftningsbassängen kommer så nära måltemperaturen som möjligt eftersom
mikroberna är mest effektiva då.

10.3 Herrfors
En situation där Herrfors gör investeringen och låter bygga en värmepumpsanläggning
enligt det som föreslagits skulle öka markant på andelen egen fjärrvärmeproduktion
och dessutom med dagens elpriser en förmånlig sådan. En ökad egen produktion ger
mera kontroll och leder till att Herrfors skulle klara sig bra fastän inte AK kör någon
av sina pannor från maj – september.
Det borde också leda till att Herrfors stödanläggningar i form av oljepannor skulle få
färre drifttimmar. Under fjolåret hade oljepannorna en sammanlagd drifttid på ca 670
h med en genomsnittlig effekt på 7,5 MW under dessa timmar. Under totalt 10 h
överskred oljepannornas effekt med några MW (1–5 MW) den fjärrvärmeeffekt som
78

skulle kunna produceras med värmepumpsanläggningen. Det här betyder att behovet
för att producera fjärrvärme med Herrfors egna oljepannor i stort sett skulle försvinna,
såvida situationen i övrigt hålls oförändrad. Naturligtvis behöver reservoljepannorna
ändå finnas till förfogande så att de kan användas vid eventuella störningar, men att få
bort största delen oljebaserad fjärrvärme som med dagens oljepriser har en rörlig
kostnad på drygt 80 €/MWh och således är den överlägset dyraste fjärrvärmen är en
stor fördel (se bilaga C).
En annan indirekt fördel för Herrfors del är att de skulle få in en större andel grön
fjärrvärme i sin portfölj. Det är i och för sig ingen direkt fördel, men det är ändå en
sak som diskuteras mycket i nuläget och det finns politiska krafter som på sikt kommer
att kräva det. Den fjärrvärme som köps från Alholmens Kraft produceras främst med
bark, annan biomassa, stenkol och torv, av vilka åtminstone de två sista är starkt
hotade. Att utnyttja spillvärme i fjärrvärmeproduktionen är däremot ett miljövänligt
sätt även om man också då bör ha i åtanke hur den förbrukade elektriciteten
produceras.
Största risken för Herrfors gällande värmepumpsanläggningen är att de får en
fjärrvärme som är betydligt mera känslig för elpriserna än de har i nuläget då priset
alltid är det samma. Det höga COP-värdet för värmepumpen (i genomsnitt 5,3)
minskar ändå känsligheten för fluktuationer i elpriset, vilket också kunde konstateras
i den känslighetsanalys som gjordes.

10.4 Miljön
Det är svårt att ge några exakta siffror på vilken inverkan det skulle ha på miljön ifall
en värmepumpsanläggning som utnyttjar avloppsvattnets energi skulle installeras,
eftersom ett flertal olika faktorer spelar in. En sak som ändå är ganska uppenbar är att
man kunde uppnå bättre utsläppsvärden för det renade avloppsvattnet tack vare att
värmepumpens bidragande kyleffekt hjälper att komma närmare måltemperaturen i
luftningsbassängen vilket i sin tur resulterar i en effektivare rening.

79

En annan positiv aspekt sett ur miljösynvinkel är minskade koldioxidutsläpp från
fjärrvärmeproduktionen.

Exakt

hur

mycket

koldioxidutsläppen

minskar

är

komplicerat att förutspå eftersom det beror på faktorer som Alholmens Krafts
bränslemix, men också av hur den av värmepumpen förbrukade elektriciteten
producerats. För att få någon slags uppfattning kan vi anta att den fjärrvärme som
produceras vid Alholmens Kraft ger upphov till utsläpp på 154 gCO2/kWh, vilket är
ett

glidande medelvärde för de tre senaste årens

koldioxidutsläpp för

fjärrvärmeproduktion genom samproduktion [26]. För samma tidsintervall var de
genomsnittliga CO2-ustläppen för den elektricitet som producerades i Finland 141
gCO2/kWh [26].
Utgående från ovanstående data och med antagandet att värmepumpen i genomsnitt
har ett COP-värde på 5,3 kan man konstatera att en kWh fjärrvärme producerad med
värmepumpen ger upphov till ca 27 g CO2-utsläpp, jämfört med 154 g för den
fjärrvärme som produceras av Alholmens Kraft. Räknar man då med att 68 % (fall 1)
av nuvarande årliga fjärrvärmeförbrukning på 200 GWh produceras med värmepump
och resten i Alholmens Krafts pannor resulterar det i en minskning av fjärrvärmens
koldioxidutsläpp från nuvarande 30,8 miljoner kg/år till 13,5 miljoner kg/år (se bilaga
D). Alltså koldioxidutsläppen mer än halveras.
Ifall värmepumpens produktion styrs enligt elpriserna, med högst effekt när elpriserna
är som lägst och lägst effekt när elpriserna är som högst, minskar utsläppen ytterligare
tack vare elektricitetens marginalprissättning. [17]

11 Värmelagring kombinerat med värmepumpen
För jämnast möjliga drift av värmepumpsanläggningen vore någon form av
korttidslagring att föredra. Det vill säga ett lager som möjliggör att man kör
värmepumpen på i stort sett konstant effekt hela dygnet även om efterfrågan på
fjärrvärme varierar. En del av fjärrvärmen skulle då pumpas in i lagret när efterfrågan
är mindre än produktionen och fjärrvärme skulle tas ut från lagret när situationen är
den omvända. En jämn körning av värmepumpen är optimalt för dess hållbarhet

80

samtidigt som en jämn körning också bidrar till att kyleffekten på UPM:s
avloppsvatten är lättare att förutspå vilket underlättar driften av kyltornen.
Den här typen av lagring skulle samtidigt möjliggöra att anläggningens lönsamhet kan
optimeras genom att den största produktionen kan styras till den tidpunkt när elprisen
är som lägst. En sådan körstrategi kan dock ha en negativ inverkan på värmepumpens
livslängd eftersom det leder till stora variationer i effekten under ett dygn.
Sett till helheten vore möjlighet till långtidslagring av fjärrvärme också ett bra
alternativ. Då kunde man producera en större mängd fjärrvärme sommartid som sedan
kunde användas vintertid när behovet är större. I regel är elpriserna lägre sommartid
vilket skulle leda till lägre produktionskostnader och dessutom skulle värmepumpen
bidra med ännu mera kyleffekt när behovet för kylning är som störst.

11.1 Dimensionering av värmelager
Beroende på lagrets användningsändamål kan lagerdimensioneringen göras på lite
olika sätt. Ifall lagrets främsta uppgift är att möjliggöra att värmepumpen körs på så
jämn effekt som möjligt under ett dygn kan man tänka sig att lagerdimensioneringen
görs utgående från dygnsmedelvärdet för värmepumpens fjärrvärmeeffekt och sen
jämförs det mot timdata för effekten för att få en uppfattning om hur stora variationer
som i regel förekommer under ett dygn.
Denna typ av jämförelse finns avbildad i figur 23 där 0 står för medelvärdet. I figuren
kan man se att förutom vid några enstaka tillfällen hålls variationerna med marginal
mellan -5 MW och +5 MW och tittar man på en varaktighetskurva för variationen
kommer man till att den över 90 % av tiden befinner sig mellan ±3 MW. Om man då
dimensionerar utgående från en variation på ±3 MW och tänker sig att
lagringskapaciteten bör räcka till för att lagra i max 12 h och följaktligen en urladdning
på 12 h, resulterar det i en lagerstorlek på 36 MWh (12 h * 3 MW). I kubikmeter blir
det knappt 900 m3 om framledningstemperaturen antas vara 85 °C och
returtemperaturen 50 °C. Med tanke på lagrets utnyttjandegrad är dock en kapacitet på
36 MWh för korttidslagret aningen i övre kant.
81

Avvikelse från medelvärdet
20,00
15,00
10,00

MW

5,00
0,00
-5,00
-10,00
-15,00
-20,00
31.12.2018 19.2.2019

10.4.2019

30.5.2019

19.7.2019

7.9.2019

27.10.2019 16.12.2019

Figur 23. Figuren indikerar hur mycket värmepumpens fjärrvärmeeffekt avviker från
den genomsnittliga effekten för varje dygn.

Dimensionering av ett långtidslager kombinerat med värmepumpsanläggningen är på
sätt och vis mera komplext eftersom det inte finns något tydligt behov av ett sådant.
Den tillgängliga fjärrvärmekapaciteten från Alholmens Kraft är redan i nuläget
tillräcklig stor under i stort sett all tid på året och därför finns det ingen direkt orsak
att för den skull lagra värme. Däremot kan man tänka sig att dimensioneringen görs
utgående från hur mycket mera kylning av avloppsvattnet man vill åstadkomma under
årets varmaste period.
Efter installation av värmepumpsanläggning skulle temperaturen för avloppsvattnet i
luftningsbassängen ligga nära målvärdet betydligt större del av tiden än vad det gör i
nuläget (se figur 22), men skulle tidvis ändå överskridas. I avsnitt 10.2. konstaterades
att 39 °C skulle överskridas under ca 3 % av tiden, och detta är i stort sett bara under
sommarmånaderna. Låt säga att man önskar sänka denna överskridning med 0,5 °C
genom att producera fjärrvärme för långtidslagring och på så vis uppnå en större
kyleffekt än det dåvarande fjärrvärmebehovet ger upphov till. För att genomföra detta
skulle behövas en lagringskapacitet på 750 MWh, eller ca 18 500 m3 om man antar en
framlednings- och returtemperatur på 85 °C respektive 50 °C (se bilaga B).

82

11.2 Inverkan av eventuellt lager
Korttidslagring av värme i kombination med värmepumpen skulle i första hand
möjliggöra en jämnare drift av värmepumpen vilket är optimalt för anläggningens
hållbarhet. För AK:s eller UPM:s del skulle det egentligen inte ha någon större
inverkan, förutom då en aningen stabilare kylning av fabrikens avloppsvatten.
Däremot skulle det för Herrfors del kunna förbättra leveranssäkerheten av fjärrvärme.
Ifall lagret är tomt då UPM eller AK drabbas av produktionsstörningar hjälper det ju
inte speciellt mycket, men ett laddat lager skulle ge bättre förutsättningar för Herrfors
att hinna sätta igång sina egna reservanläggningar innan fjärrvärmeproduktionen bryts.
Ifall det något osannolika skulle ske att både AK (fjärrvärmeproduktionen upphör) och
UPM (värmekällans energi sinar) samtidigt skulle drabbas av störningar en kall
vinterdag är dock ett lager på 36 MWh något i underkant för att det ska vara något att
förlita sig på, men naturligtvis är det bättre än inget lager alls.
Med långtidslagringen kunde man som redan nämndes i föregående avsnitt lagra
fjärrvärme sommartid för att erhålla en större kylning av avloppsvattnet när det behövs
som mest. Ifall man som metod för lagringen skulle använda sig av exempelvis
borrhålsvärmelagring (BTES) beräknas ungefär 40–60 % av värmen gå förlorad
mellan det att den lagras på sommaren och laddas ur på vintern [2]. Det här betyder
att om värmen lagrats vid 85 °C är temperaturen när den urladdas 64–71 °C, beroende
på hur länge den lagrats. Den lagrade värmens temperatur är alltså inte tillräcklig för
att pumpa den direkt ut i framledningen, utan dess temperatur bör höjas med antingen
ånga från AK eller att den körs via värmepumpsanläggningen.
Ifall den lagrade värmen antas ha en temperatur på 68 °C och körs via
värmepumpsanläggningen för att höjas till 85 °C erhålls ett COP-värde på ca 3,9, vilket
kan jämföras med ett COP-värde på ca 5 när fjärrvärmereturen kommer in vid 50 °C.
Den här skillnaden är en följd av att vi har seriekopplade värmepumpar och en förhöjd
returtemperatur

innebär

att

den första pumpen i

serien får

en högre

kondensationstemperatur, vilket i sin tur kräver ett större temperaturlyft [27]. Av detta
följer att det är mest optimalt att höja den lagrade värmens temperatur med ånga från
AK medan värmepumpsanläggningen jobbar på full effekt med den normala
fjärrvärmereturen.

83

Ett långtidslager skulle möjliggöra att en ännu större andel av stadens
fjärrvärmeförbrukning produceras med värmepump, men den lagrade värmens
produktionskostnad skulle vara ungefär dubbelt högre till följd av värmeförlusterna
före den distribueras och på så vis är det i förhållande till grundinvesteringen i
värmepumpsanläggningen inte en lika attraktiv investering.
Naturligtvis skulle möjlighet till långtidslagring sett ur helhetsperspektiv vara positivt
med tanke på förbättrad leveranssäkerhet av fjärrvärme och ökad kylning av
avloppsvattnet, men det skulle krävas en stor kapacitet för att åstadkomma en märkbar
skillnad och att få det att bli ekonomiskt attraktivt är utmanande.

12 Diskussion
Herrfors har idag en välfungerande fjärrvärmeverksamhet med konkurrenskraftiga
priser och god leveranssäkerhet. Samtidigt lever vi i en tid då i synnerhet
energibranschen tvingas genomgå stora förändringar för att vi ska uppnå de klimatmål
som satts upp på EU-nivå. Exempelvis vår regerings senaste budgetuppgörelse innebär
att skatten på all fossil värmeproduktion ökar med 2,70 €/MWh från och med 2021.
För torvens del, som är ett av de huvudsakliga bränslena vid Alholmens Kraft, betyder
det nästan en fördubbling av energibränsleskatten. Samma skattehöjning gäller
naturligtvis stenkol som tillsammans med torven utgjorde ca 55 % av AK:s
bränsleförbrukning år 2018. [29, 30] Med dessa skattehöjningar vill man åstadkomma
en långsam utfasning av fossila bränslen inom energiproduktionen. Som man kan
förstå kommer skattehöjningarna troligtvis på kort sikt att avspeglas i
fjärrvärmepriserna, och på längre sikt kommer de antagligen att leda till att sättet på
vilket man producerar fjärrvärme helt och hållet förändras. För Herrfors del betyder
det här antagligen att priset för den fjärrvärme som produceras vid Alholmens Kraft
kommer att stiga. Eventuellt kan det också leda till minskad tillgång på fjärrvärme ifall
lönsamheten för AK2 försämras till den grad att det väldigt sällan är motiverat att köra
den längre. Då står AK1 ensamt för all fjärrvärmeproduktion, vars effekt ibland är
otillräcklig, speciellt om åtgången av processånga till UPM är stor samtidigt som
fjärrvärmebehovet är stort. När Alholmens Kraft dessutom fungerar enligt Mankala84

principen medför det att delägarna bara är berättigade den egna andelen värme om
efterfrågan är större än utbudet. Med bland annat detta i åtanke finns det goda skäl för
Herrfors, som för de flesta andra fjärrvärmebolag, att se på möjligheterna att
åtminstone delvist förnya sin fjärrvärmeproduktion.
Som konstaterats i detta arbete skulle det vara ett fungerande alternativ för Herrfors
att investera i en värmepumpsanläggning som använder cellulosafabrikens
neutraliserade avloppsvatten som värmekälla. Den föreslagna storleken är en
anläggning med åtta värmepumpar kopplade i två olika serier som tillsammans skulle
ge en maxeffekt på ca 22 MW fjärrvärme. Det är tillräckligt för att största delen av
tiden täcka differensen mellan fjärrvärmenätets toppeffekt och den avtalade
fjärrvärmeeffekten som Herrfors har med Alholmens Kraft. En kapacitet på 22 MW
räcker också till för att producera all nödvändig fjärrvärme mellan mitten av maj och
mitten av september.
Förutom

att

en

värmepumpsanläggning

skulle

utöka

Herrfors

egna

fjärrvärmekapacitet, och dessutom en klimatvänlig sådan, skulle det också ur
ekonomiskt perspektiv vara intressant. Om fjärrvärmen som i nuläget köps från AK
antas kosta 20–40 €/MWh kunde man erhålla en årlig inbesparing på 1,2–3,9 M€,
vilket skulle ge en återbetalningstid på 0,9–3,1 år när investeringskostnaden
uppskattas vara 3,4 M€. Med beaktande av att detta är en energilösning som skulle ge
nytta en lång tid framöver och som dessutom sett ur ett längre perspektiv är något av
ett nödvändigt steg i rätt riktning, är det fråga om relativt korta återbetalningstider.
Naturligtvis bör man ha i åtanke att den uppskattade investeringskostnaden kan vara
betydligt större i verkligheten, men det gör inte investeringen helt ointressant ändå.
Vad som motiverar värmepumpsanläggningen för UPM:s del är att den skulle bidra
med nödvändig kyleffekt till avloppsvattnet. De tre kyltorn som idag kyler UPM:s
avloppsvatten är stundvis otillräckliga och behovet av ett fjärde har varit på agendan.
Med hjälp av kyleffekten som en värmepump av denna storleksklass bidrar med kunde
man stora delar av året köra med endast två kyltorn, och ändå uppnå tillräcklig
kyleffekt. Inbesparingen till följd av kyltornens minskade elförbrukning är ingen
betydande summa i sammanhanget. Däremot kan den utökade kylkapaciteten vara
värdefull ifall utsläppskraven blir strängare eller om fabrikens produktion ökar. Den
kyleffekt som värmepumpen bidrar med sommartid skulle gärna få vara större,

85

eftersom behovet av kylning är störst då. Även om det inte löser hela problematiken
kunde man erhålla lite mera kyleffekt genom att låta värmepumpen sommartid
producera även fabrikens fjärrvärme, men också en del fjärrvärme för långtidslagring.
Den största nackdelen med den värmepumpsanläggning som behandlas i detta arbete
är att framledningstemperaturen är begränsad till 85 °C, vilket är i trakterna av den
högsta temperatur som värmepumpar effektivt kan leverera med befintlig teknik. Den
temperaturen räcker till för självständig fjärrvärmeproduktion mellan mitten av maj
till mitten av september, men övrig tid är man beroende av att fjärrvärmen spetsas med
ånga från Alholmens Kraft, eftersom fjärrvärmenätet är dimensionerat för
temperaturer upp till 120 °C. Det här gör att man fortsättningsvis skulle vara starkt
beroende av att någon av Alholmens Krafts pannor är i drift för att tillräcklig
framledningstemperatur ska uppnås. Det hjälper alltså inte att man installerar mera
värmepumpskapacitet, så länge framledningstemperaturen som kan uppnås är
begränsad till 85 °C. Visserligen är 85-gradigt vatten bättre än att inte kunna leverera
någon fjärrvärme alls, men det är inte hållbart att bygga på. En eventuell lösning för
att minska på beroendet av AK är att man skulle installera en elpanna som höjer
framledningstemperaturen. I bästa fall skulle denna elpanna drivas på elektricitet som
lagrats i en ackumulator när elpriserna är låga. UPM:s överskottsånga kunde också
användas för att prima fjärrvärmen de gånger det finns till förfogande. Ett ytterligare
alternativ är att man väntar på att den pågående utvecklingen framskridit så pass långt
att det finns värmepumpsteknik som uppnår en tillräckligt hög framledningstemperatur med en acceptabel verkningsgrad. Redan nu finns prototyper av
värmepumpar som uppnår framledningstemperaturer på 100–140 °C. Exempelvis en
modell som Kobe Steel utvecklat kunde producera 120-gradig ånga från 45-gradig
spillvärme med ett COP-värde på 2,7. [31]
Ur teknisk synvinkel är det neutraliserade vattnets kvalitet det mest kritiska för
projektets genomförande. Man känner till att det innehåller fibrer i viss mån, men det
är oklart hur mycket. Fibrerna tenderar nämligen att ansamlas på värmeväxlarytorna
och försämra värmeöverföringen över tid, för att eventuellt stoppa upp flödet genom
värmeväxlaren helt och hållet. Det finns dock olika tekniker för att mekaniskt rena
värmeväxlarytorna även under drift och också vissa typer av värmeväxlare som
uttryckligen är konstruerade för att kunna hantera fiberhaltiga flöden. Eftersom

86

vattenkvaliteten inte undersökts i detta arbete borde man vid vidare planering titta
noggrannare på bland annat fiberhalten, fibrernas längd och kvalitet för att få en
uppfattning om vilken värmeväxlare som ska väljas. Det vore också nödvändigt att
analysera kloridhalten eftersom en hög kloridhalt kräver att värmeväxlaren är gjord av
titan, vilket har en märkbar inverkan på investeringskostnaden. I detta arbete har dock
antagits att värmeväxlaren är gjord av titan, eftersom den värmeväxlarleverantör som
kontaktades ansåg att det eventuellt fanns skäl till det.
Sammanfattningsvis kan man konstatera att det finns goda skäl för Herrfors att se över
alternativa sätt att producera fjärrvärme. I takt med att de planerade klimatåtgärderna
förverkligas och kundernas klimatmedvetenhet ökar blir utvecklandet av en
klimatvänlig fjärrvärmeproduktion snarare ett måste än ett val. Samtidigt kan man
också välja att se på det ur synvinkeln att det skulle erbjuda möjligheter att producera
fjärrvärme billigare än vad man gör i nuläget, vilket bland annat skulle förbättra
fjärrvärmens konkurrenskraft.

87

13 Källförteckning
1. Energiateollisuus ry, ”Kaukolämpötilasto 2018”, URL:
https://energia.fi/files/3935/Kaukolampotilasto2018.pdf [Använd 20.4.2020]

2. F. Rad, A. Fung, “Solar community heating and cooling system with borehole
thermal energy storage – Review of systems”, Renewable and Sustainable Energy
Reviews 2016, s. 1550–1561

3. Statens offentliga utredningar, ”Fjärrvärme och kraftvärme i framtiden”,
Stockholm, 2005.

4. K. Comakli, M. Terhan, “Energy and Economic Analysis of Heat Recovery from
Boiler Exhaust Flue Gas”, Energy and Power Engineering 2016.

5. R. von Schalien, ”Teknisk Termodynamik Tillståndsstorheter”, 1. upplagan, Åbo
Akademi, 1994.

6. Motiva Oy, ”Ylijäämälämmön potentiaali teollisuudessa”, 2019, URL:
https://www.motiva.fi/files/16214/Esiselvitys__Ylijaamalammon_potentiaali_teollis
uudessa.pdf [Använd 6.3.2020]

7. Kaukolampo.fi, ”Varför fjärrvärme”, URL: https://kaukolampo.fi/sv/varforfjarrvarme/ [Använd 15.4.2020]

8. Motiva Oy, ”Kaukolämpö”, 2019, URL:
https://www.motiva.fi/koti_ja_asuminen/rakentaminen/lammitysjarjestelman_valinta
/lammitysmuodot/kaukolampo [Använd 27.6.2020]
88

9. Energiateollisuus ry, ”Hukkalämpöjen hyödyntäminen
kaukolämpöjärjestelmässä”, 2018, URL:
https://energia.fi/files/3127/Hukkalammot_kaukolampoverkkoon_tekniset_ohjeet_20
181016.pdf [Använd 1.7.2020]

10. Mikkelin ammattikorkeakoulu, ”Suomalainen kaukolämmitys”, 2015, URL:
https://www.theseus.fi/bitstream/handle/10024/97138/URNISBN9789515885074.pd
f?sequence=1&isAllowed=y [Använd 1.7.2020]

11. Statens energimyndighet, ”Princip för redovisning av restvärmepotential vid
projektering av ny fjärrvärme-produktion”, 2013, URL:https://energimyndigheten.aw2m.se/FolderContents.mvc/Download?ResourceId=104477 [Använd 7.3.2020]

12. D. Fleig, E. Vainio, K. Andersson, A. Brink, F. Johnsson, M. Hupa, “Evaluation
of SO3 Measurement Techniques in Air and Oxy-Fuel Combustion”, Energy Fuels
2012, s. 5537–5549

13. Värmeforsk, ”Svavelsyradaggpunkt i sodapannor”, 2014, URL:
https://energiforskmedia.blob.core.windows.net/media/18062/svavelsyradaggpunkti-sodapannor-vaermeforskrapport-1246.pdf [Använd 3.2.2020]

14. J. Järvenreuna, M. Nummila, “Modern flue gas scrubbers – significant
improvements in the profitability of bioenergy heating plants”, The Elomatic
Magazine 2014, s. 12–15

15. Friotherm, “Turku Energia-Ecologial heating and cooling with 2 Unitop 50 FY”,
2015, URL: https://www.friotherm.com/wp-content/uploads/2017/11/E1115_Turku-Energia.pdf [Använd 16.1.2020]

89

16. Energiforsk AB, ”Handbok för livslängdsarbete med energianläggningar”, 3.
upplagan, Stockholm, 2015

17. Energiateollisuus ry, ”Suuret lämpöpumput kaukolämpöjärjestelmässä”, 2016,
URL:https://energia.fi/files/993/Suuret_lampopumput_kaukolampojarjestelmassa_L
oppuraportti_290816_paivitetty.pdf [Använd 26.7.2020]

18. E. Björk, A. José, E Granryd, P. Mogensen, J-E. Nowacki, B. Palm, K. Weber,
”Bergvärme på djupet”, US-AB, Stockholm, 2013

19. UPM, ”Vuosikertomus 2019”, URL: https://www.upm.com/fi/sijoittajat/raportitja-esitykset/2019/ [Använd 8.9.2020]

20. UPM Pietarsaari, “Company Presentation 2020”, URL: https://intranet.upm.com
[Använd 10.9.2020]

21. Pohjolan Voima, ”Alholmens Kraft on alansa jättiläinen”, URL:
https://www.pohjolanvoima.fi/tuotanto/lampovoima/alholmes-kraftinvoimalaesittely [Använd 10.9.2020]

22. Katternö Ab, ”Katternöbolagens årsberättelse 2019”, URL:
https://www.herrfors.fi/sv/katternoe-koncern/publikationer/ [Använd 10.9.2020]

23. E. Guelpa, V. Verda, “Thermal energy storage in district heating and cooling
systems: A review”, Applied Energy 2019.

90

24. Celsius,”Thermal Energy Storage”, URL: https://celsiuscity.eu/thermal-energystorage/ [Använd 15.9.2020]

25. T. Ekeborg, P. Svenningsson, ”Ackumulatorsystem vid
kraftvärmeanläggningar”, Statens vattenfallsverk, Vällingby, 1991

26. Statistikcentralen, ”Sähkön ja lämmön tuotannon CO2-päästöt”, URL:
https://pxhopea2.stat.fi/sahkoiset_julkaisut/energia2019/html/suom0011.htm
[Använd 17.9.2020]

27. P. Lauenberg, “Temperature optimization in district heating systems”, I:
Advanced District Heating and Cooling (DHC) Systems, 1. upplagan, Woodhead
Publishing, 2015, kapitel 11.3

28. Engineering ToolBox, “Energy Stored in Heated Water – kWh”, 2009, URL:
https://www.engineeringtoolbox.com/energy-storage-water-d_1463.html [Använd
18.9.2020]

29. Svenska YLE, 2020, URL: https://svenska.yle.fi/artikel/2020/09/16/reaktionerpa-budgetforslaget-torvforbranningen-minskar-ytterst-snabbt [Använd 25.9.2020]

30. Alholmens Kraft Ab, ”Balansbok 2018”, URL:
https://www.alholmenskraft.com/sv/company/reports [Använd 7.10.2020]

31. C. Arpagaus, F. Bless, M. Uhlmann, J. Schiffmann, S. Bertsch, “High
temperature heat pumps: Market overview, state of the art, research status,
refrigerants, and application potentials”, Energy 2018, s. 985–1010

91

32. S. Frederiksen, S. Werner, “Fjärrvärme och fjärrkyla”, Studentlitteratur AB,
2014

92

Bilaga A
Kylning av rökgaser

Förbränning:
4000 t torrsubstans/dygn
→ ca 270 kg torr rökgas/s

Rökgas, in:
Temperatur: 170 °C
Fukthalt: 25 %
Densitet: 1,35 kg/Nm3 (torr rökgas)
Specifik värmekapacitet rökgas: 1,06 kJ/kg°C

0,25 ∙ 18

𝑥1 =
22,4

m3
kmol

kg
kmol

∙ 0,75 ∙ 1,35

kg
Nm3

≈ 0,2

kg H2 O
kg torr RG

Mollier diagram
→ daggpunkt ca 64 °C
kg H O

→ 𝑥2 (50℃) ≈ 0,095 kg torr2 RG

Kondenserad vattenmängd:
𝑚̇kond = 270 kg RG ∙ (0,20 − 0,095)

93

kg H2 O
≈ 28 kg H2 O
kg RG

Massa våt rökgas:
𝑚̇våt,RG = 270 kg RG + (270 kg torr RG ∙ 0,20

kg H2 O
kg
) ≈ 324
kg torr RG
s

Energiuttag:

Vattenångans kondensationsenergi ca 2360 kJ/kg

𝐸 = 324 kg ∙ 1,06

kJ
kg
kJ
∙ (170 − 50)℃ + 28 ∙ 2360 ≈ 107 300 kW
kg℃
s
kg

94

Bilaga B
Dimensionering av långtidslager baserat på önskad kyleffekt

Genomsnittligt avloppsvattenflöde: 1150 l/s
Densitet: 1000 kg/m3
Temperatursänkning: 0,5 °C under 3 % (263 h) av året
Specifik värmekapacitet: 4,18 kJ/kg °C
COP-värde: 5,3

Önskad kyleffekt:

𝑄 = 1150

kg
kJ
∙ 4,18
∙ 0,5 °C ∙ 263 h = 632 120 kWh ≈ 632 MWh
s
kg°C

Fjärrvärme som bör produceras med värmepumpen för att uppnå kyleffekten:

𝑄 = 632 MWh + (

632 MWh
) ≈ 750 MWh
5,3

Storleken på lagret bör alltså vara ca 750 MWh för att denna kyleffekt ska kunna
uppnås.

I kubikmeter:
𝑚=

750 000 kWh ∙ 3600
4,18

kJ
kWh = 18 455 229 kg

kJ
∙ (85 − 50)°C
kg°C

95

𝑉=

18 455 229 kg
≈ 18 500 m3
kg
1000 3
m

96

Bilaga C
Rörlig kostnad för fjärrvärme producerad med lätt brännolja
Medelpris för lätt brännolja år 2019: ca 0,75 €/liter (moms 0 %)
Verkningsgrad: 90 %
Värmevärde för lätt brännolja: ca 10 kWh/liter

Rörlig kostnad per MWh fjärrvärme:

kWh
1000
MWh ∙ 0,75 €
kWh
l
10
l
𝑅𝐾 =
= 𝟖𝟑, 𝟑 €/𝐌𝐖𝐡
0,90

97

Bilaga D
Beräkning av minskat koldioxidavtryck
Årlig fjärrvärmeproduktion: 200 000 MWh
Andel som produceras med värmepump: 68 %
Värmepumpens COP-värde: 5,3
CO2-utsläpp för fjärrvärmeproduktion genom samproduktion: 154 gCO2/kWh
CO2-utsläpp för elproduktionen: 141 gCO2/kWh

Utsläpp enligt nuvarande produktionsform:

𝑚CO2 = 200 000 MWh ∙ 154

kgCO2
= 𝟑𝟎 𝟖𝟎𝟎 𝟎𝟎𝟎 𝐤𝐠𝐂𝐎𝟐
MWh

Utsläpp per MWh värme som produceras med värmepump:

141

kgCO2
MWh = 26,6 kgCO2
5,3
MWh

Utsläpp när värmepumpen är i drift:

𝑚CO2 = (0,68 ∙ 26,6

kgCO2
kgCO2
+ 0,32 ∙ 154
) ∙ 200 000 MWh
MWh
MWh
= 𝟏𝟑 𝟒𝟕𝟑 𝟔𝟎𝟎 𝐤𝐠𝐂𝐎𝟐

98

