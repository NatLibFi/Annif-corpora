Daniela Lagus

Konsumentbeteende och hållbarhet
_______________________________________
Unga vuxnas attityder till konsumtionen av animaliska livsmedel och
inverkan av ekologisk hållbarhet

Pro gradu-avhandling i
Internationell företagsverksamhet
Handledare: Malin Brännback
Internationell Marknadsföring
Fakulteten för samhällsvetenskaper
och ekonomi (FSE)
Åbo Akademi
Åbo 2021
I

ÅBO AKADEMI – FAKULTETEN FÖR SAMHÄLLSVETENSKAPER OCH EKONOMI
Ämne: Internationell företagsverksamhet
Författare: Daniela Lagus
Arbetets titel: Konsumentbeteende och hållbarhet |
Unga vuxnas attityder till konsumtionen av animaliska livsmedel och inverkan av ekologisk hållbarhet
Handledare: Malin Brännback
Abstrakt:
Flera unga vuxna finländare har under de senaste åren blivit allt mera måna om ekologisk hållbarhet och
miljön. Då tidigare forskning tyder på att produktionen av animaliska livsmedel har en betydande inverkan
på koldioxidutsläppen och miljön, har diskussion kring huruvida livsmedelskonsumtionen vi är vana vid
är hållbar i längden. Trots att flera unga vuxna finländare upplever att ekologisk hållbarhet är viktigt och
något de försöker beakta vid val av exempelvis livsmedel, har konsumtionen av animaliska livsmedel inte
minskat speciellt mycket i samhället. Därtill tyder tidigare forskning på att ekologisk hållbarhet sällan
verkligen är den drivande faktorn bakom att en konsument väljer att övergå till en vegetarisk diet. I tidigare
forskning argumenteras det även för ett gap mellan attityder och konsumtionen av animaliska livsmedel.
Således torde det finnas behov för forskning som belyser till vilken mån ekologisk hållbarhet verkligen
styr konsumtionen av livsmedel bland unga vuxna finländare samt huruvida detta kan antas fortsätta
framöver.
Hur unga vuxna finländska konsumenter förhåller sig till ekologisk hållbarhet och konsumtionen av
animaliska livsmedel utvärderas genom en kvalitativ forskningsmetod, nämligen fokusgrupper.
Fokusgrupper utgör en bra metod för att få en insyn i respondenters beteende, attityder och tankar.
Resultaten ur fokusgrupperna tyder på att unga vuxna finländare i regel upplever att ekologisk hållbarhet
och miljön är viktigt. Flera unga vuxna försöker därför även dra ner på konsumtionen av animaliska
livsmedel, även om detta också delvis drivs av en strävan efter att äta mera hälsosamt samt etiska skäl.
Samtidigt upplever dock flera av konsumenterna i fråga att de inte beaktar hållbarhet i den utsträckning
de egentligen tycker de borde, bland annat på grund av pris, vanor eller smaken på olika livsmedel. Således
tyder även resultaten i undersökningen på ett gap mellan attityder till en ekologiskt hållbar kost och
köpbeteende, likt det identifierat i tidigare forskning. En ytterligare intressant observation i resultaten är
att majoriteten av de unga vuxna respondenterna upplever att de beaktar ekologisk hållbarhet i sin
konsumtion, samtidigt som de tycker att majoriteten av den övriga befolkningen inte gör det. Detta
förklarar kanske även att majoriteten av de unga vuxna respondenterna i avhandlingen förhåller sig positivt
till centraliserade åtgärder som styr konsumtionen av livsmedel mot mera vegetariska val, som exempelvis
skattehöjningar på animaliska livsmedel.
På basis av respondenternas reflektioner kring hur de förhåller sig till ekologisk hållbarhet och
konsumtionen av animaliska livsmedel, kan det konstateras att hållbarhetsaspekten, även om den är viktig,
ofta ignoreras eller glöms bort i den egentliga köpprocessen. Kanske kan man alltså tala om att
konsumenter i regel önskar se sig själva som hållbarhetsmedvetna konsumenter, även om deras
konsumtionsbeteende indikerar att övriga faktorer i flera fall kan spela en större roll för dem. Detta tyder
på att hållbara val bör kunna konkurrera med mindre hållbara val för att bli mera vanliga. Resultaten i
avhandlingen torde vara intressanta för livsmedelsproducenter då dessa torde förse dem med en inblick i
vad som egentligen spelar roll vid val av livsmedel, samt för offentliga instanser och organisationer som
önskar främja en mera hållbar konsumtion.
Nyckelord: Konsumentbeteende, köpprocessen, social identitetsteori, ekologisk hållbarhet, unga vuxna,
animaliska livsmedel, vegetariska livsmedel, fokusgrupper, kvalitativ forskningsmetod
Datum: 11.4.2021

Sidantal: 79

II

INNEHÅLL
1

2

INLEDNING ...................................................................................................................................... 1
1.1

PROBLEMOMRÅDE ......................................................................................................................... 2

1.2

SYFTE OCH FORSKNINGSFRÅGOR .................................................................................................. 2

1.3

AVGRÄNSNINGAR ........................................................................................................................... 3

1.4

FORSKNINGSMETOD ....................................................................................................................... 3

1.5

BEGREPP OCH DEFINITIONER ........................................................................................................ 4

1.6

DISPOSITION ................................................................................................................................... 4

EKOLOGISK HÅLLBARHET OCH KONSUMTIONEN AV ANIMALISKA LIVSMEDEL . 6
2.1

EKOLOGISKT HÅLLBAR KONSUMTION AV LIVSMEDEL ................................................................. 6

2.2

FÖRENTA NATIONERNAS HÅLLBARHETSMÅL................................................................................ 7

2.2.1

Hållbarhetsmål 12 – Hållbar konsumtion och produktion .............................................................. 9

2.2.2

Hållbarhetsmål 13 – Bekämpa klimatförändringarna ..................................................................... 9

2.2.3

Hållbarhetsmål 14 – Hav och marina resurser ................................................................................. 9

2.3
3

KONSUMENTBETEENDE OCH SOCIAL IDENTITET .......................................................... 12
3.1

KÖPPROCESSEN ............................................................................................................................ 13

3.1.1

Identifiering av behov ....................................................................................................................... 13

3.1.2

Informationsinsamling ...................................................................................................................... 14

3.1.3

Bedömning av alternativ ................................................................................................................... 14

3.1.4

Genomförande av köp ....................................................................................................................... 14

3.1.5

Utvärdering efter köp ....................................................................................................................... 15

3.2

KÖPBETEENDE ............................................................................................................................. 15

3.2.1

Kulturella faktorer ............................................................................................................................ 16

3.2.2

Sociala faktorer ................................................................................................................................. 16

3.2.3

Personliga faktorer ............................................................................................................................ 17

3.2.4

Psykologiska faktorer........................................................................................................................ 17

3.3
4

KONSUMTIONEN AV ANIMALISKA LIVSMEDEL I FINLAND .......................................................... 10

SOCIAL IDENTITETSTEORI ........................................................................................................... 19

EKOLOGISKT HÅLLBAR KONSUMTION AV LIVSMEDEL ................................................ 22
4.1

KONSUMTIONEN AV LIVSMEDEL.................................................................................................. 22

4.2

HUR KONSUMENTER RESONERAR KRING ANIMALISKA LIVSMEDEL ........................................... 23

III

4.3
5

SAMMANFATTNING AV TEORETISK REFERENSRAM .................................................................... 26

METOD ............................................................................................................................................ 28
5.1

SKILLNADEN MELLAN EN KVANTITATIV OCH EN KVALITATIV FORSKNINGSMETOD ................. 28

5.1.1

5.2

6

Val av kvantitativ eller kvalitativ undersökningsmetod ................................................................ 29

FOKUSGRUPPMETODEN ............................................................................................................... 30

5.2.1

Datainsamling - att genomföra fokusgruppintervjuer ................................................................... 32

5.2.2

Fokusgruppernas struktur ............................................................................................................... 35

5.3

ATT ANALYSERA RESULTATEN UR EN KVALITATIV UNDERSÖKNING ......................................... 36

5.4

KVALITATIVA METODERS OCH FOKUSGRUPPERS BEGRÄNSNINGAR .......................................... 38

5.4.1

Kvalitativa undersökningsmetoders begränsningar ....................................................................... 38

5.4.2

Fokusgruppmetodens begränsningar .............................................................................................. 39

RESULTAT....................................................................................................................................... 40
6.1

FORSKNINGSFRÅGA 1 – HUR VIKTIGT ÄR EKOLOGISK HÅLLBARHET FÖR UNGA VUXNA

KONSUMENTER OCH PÅVERKAR DETTA DERAS VAL AV LIVSMEDEL OCH DIETER? ............................. 40

6.1.1

Konsumtionen av animaliska livsmedel........................................................................................... 40

6.1.2

Förhållningsätt till bekämpningen av klimatförändringarna ........................................................ 41

6.1.3

Ekologisk hållbarhet och dess roll på valen av livsmedel ............................................................... 42

6.1.4

FN:s hållbarhetsmål .......................................................................................................................... 43

6.1.5

Syner på den globala produktionen av animaliska livsmedel ........................................................ 44

6.1.6

Inverkan av livsmedelsproducenters värderingar på valen av livsmedel ..................................... 46

6.2

FORSKNINGSFRÅGA 2 - VAD ÄR DET SOM DRIVER TILLVÄXTEN AV VEGETARISKA SUBSTITUT?
...................................................................................................................................................... 48

6.2.1

Livsmedelsvalen som en del av konsumenternas identiteter .......................................................... 48

6.2.2

En vegetarisk trend och ett tryck att konsumera vegetariska livsmedel? .................................... 49

6.2.3

Vegetariska substitut till animaliska livsmedel och deras marknadsföring ................................. 51

6.2.4

Vad skulle styra konsumenter mot en större konsumtion av vegetariska livsmedel? ................. 53

6.3

FORSKNINGSFRÅGA 3 - VARFÖR VÄLJER INTE FLERA AV DE UNGA VUXNA SOM ÄR MEDVETNA

OM HÅLLBARHETSPROBLEMEN ASSOCIERADE MED KÖTT- OCH FISKEINDUSTRIN EN MERA
MILJÖVÄNLIG DIET? .............................................................................................................................. 55

6.3.1

Kostnaden för en vegetarisk diet i jämförelse med en bestående av animaliska livsmedel ......... 55

6.3.2

De viktigaste faktorerna vid val av livsmedel.................................................................................. 56

6.3.3

Valet av livsmedel - utifrån värderingar eller i stället det som är praktiskt och prisvärt? ......... 58

6.3.4
Tankar om en högre skatt på animaliska livsmedel och övriga incentiv som sporrar till en
vegetarisk kost ................................................................................................................................................... 59

IV

7

8

DISKUSSION .................................................................................................................................. 61
7.1

HUR VIKTIGT ÄR HÅLLBARHET FÖR UNGA VUXNA KONSUMENTER ........................................... 61

7.2

VAD ÄR DET SOM DRIVER TILLVÄXTEN AV VEGETARISKA SUBSTITUT? ..................................... 63

7.3

VARFÖR VÄLJER INTE FLERA EN MILJÖVÄNLIG DIET ................................................................. 66

SLUTSATSER ................................................................................................................................. 69
8.1

SAMMANFATTNING ...................................................................................................................... 69

8.2

FÖRSLAG TILL FORTSATT FORSKNING ........................................................................................ 70

REFERENSER .......................................................................................................................................... 71
BILAGA 1 | MANUSKRIPT FÖR FOKUSGRUPPER ......................................................................... 76
BILAGA 2 | INFORMERAT SAMTYCKE ............................................................................................ 79

FIGURER
FIGUR 1

DE GLOBALA MÅLEN FÖR HÅLLBAR UTVECKLING (SVENSKA FN-FÖRBUNDET, U.Å.)................. 8

FIGUR 2

TRE SORTER AV BESLUTSFATTANDE (MOSSBERG & SUNDSTRÖM 2011, S.103) ....................... 12

FIGUR 3

KÖPPROCESSENS OLIKA FASER (MOSSBERG & SUNDSTRÖM 2011, S. 108)............................... 13

FIGUR 4

FAKTORER SOM PÅVERKAR KONSUMENTERS KÖPBETEENDE (KOTLER ET AL. 2005, S.256) ...... 16

FIGUR 5

DATAINSAMLINGSPROCESSEN I FOKUSGRUPPMETODEN (DAVIS, 2012) ................................... 32

FIGUR 6

DE VIKTIGASTE FAKTORERNA VID VAL AV LIVSMEDEL ............................................................. 57

V

1

INLEDNING

Under 2000-talet har konsumtionen av animaliska livsmedel och framför allt kött
diskuterats frekvent på grund av klimatpåverkan av den globala köttproduktionen.
Tidigare forskning tyder på att en köttbaserad kost har en betydligt större påverkan på
klimatet än en vegetarisk eller vegansk diet (Leitzmann, 2003; Baroni, Cenci, Tettamanti
& Berati, 2007; Modlinska, Adamczyk, Maison & Pisula, 2020). Den köttbaserade diet
som dominerar i västvärlden utgör alltså på flera vis ett hållbarhetsproblem.
I september 2015 presenterade Förenta nationerna ”Agenda 2030” och de ”17 globala
målen” för en hållbar global utveckling (Svenska FN-förbundet, u.å.). Dessa 17
hållbarhetsmål hänför sig till stora delar till att stoppa klimatförändringarna och till att
uppnå en hållbar produktion av livsmedel. Därmed har den globala köttproduktionen och
överfiske även en stor inverkan på huruvida hållbarhetsmålen uppnås. Speciellt
hållbarhetsmålen

12

(hållbar

konsumtion

och

produktion),

13

(bekämpa

klimatförändringarna) och 14 (hav och marina resurser) är starkt anknutna till den globala
produktionen av kött- och mejeriprodukter samt fiskeindustrin. Givet den stora inverkan
dessa industrier har på hållbarhetsmålen, blir det således även intressant att studera hur
unga konsumenter förhåller sig till de olika livsmedlens påverkan på klimatet samt om en
eftersträvan efter ekologisk hållbarhet påverkar deras konsumentbeteende.
Under 2010-talet har allt flera finländska hushåll valt att dra ner på sin köttkonsumtion
(Lehto, 2018) och idag kan finländska konsumenter välja bland ett stort utbud av
vegetariska köttliknande livsmedel som utvecklats i syfte att ersätta kött. Samtidigt har
även exempelvis havrebaserade substitut till mjölkprodukter blivit allt vanligare bland
konsumenter som prioriterar miljövänlighet och hälsa i sin kost (Kallunki, 2018). Trots
det har den totala köttkonsumtionen i Finland inte minskat avsevärt och alltså
argumenterar flera för att trenden kring vegetarisk kost är en bubbla snarare än ett verkligt
paradigmskifte i konsumtionen av livsmedel, även om allt flera unga konsumenter väljer
att inte konsumera kött (Lehto, 2018). Givet dessa något motstridiga resultat vad avser
konsumtionen av animaliska livsmedel i Finland är det speciellt intressant att utvärdera
vad det är som får allt flera unga konsumenter att välja en vegetarisk diet samt om detta

1

är ett bestående skifte i konsumtionsvanor eller snarare en trend. Har hållbarhetsmålen
diskuterade ovan haft en inverkan på unga konsumenter i Finland eller drivs den
vegetariska trenden snarare av exempelvis hälsoskäl eller etiska skäl? Vad driver
tillväxten av vegetariska substitut? Och i vilken utsträckning är unga vuxna villiga att
förändra sina mat- och konsumtionsvanor av skäl som hänför sig till ekologisk hållbarhet?
1.1

PROBLEMOMRÅDE

Tidigare forskning tyder på att hållbarhetsfrågor och de animaliska produkternas påverkan
på klimatet spelar en betydligt mindre roll än exempelvis djurens välfärd eller personlig
hälsa för de konsumenter som valt att följa en vegetarisk eller vegansk diet (Clonan,
Wilson, Swift, Leibovici & Holdsworth, 2015; Stubbs, Scott & Duarte, 2018; SanchezSabate, Badilla-Briones & Sabaté, 2019). Det är dock värt att notera att majoriteten av
tidigare forskning kring konsumenters förhållningssätt till animaliska produkter fokuserat
främst på de konsumenter som helt övergått till en vegetarisk eller vegansk diet, medan
nyare undersökningar tyder på att allt flera unga vuxna som äter kött ändå väljer att minska
på köttkonsumtionen av framför allt klimatskäl (Pellman Rowland, 2018; Eriksson &
Lagerstedt, 2019; Ballard & Bruce, 2020). Således torde det finnas ett behov för en
akademisk studie i vilken inte enbart vegetarianers och veganers syn på konsumtionen av
animaliska livsmedel diskuteras. Snarare är det intressant att undersöka hur unga vuxna
finländare med olika matvanor och livsstilar förhåller sig till konsumtionen av animaliska
livsmedel samt om hållbarhetsfrågor påverkar deras konsumtion av livsmedel och
köpbeteende. Hur förhåller sig unga vuxna till en större konsumtion av vegetariska
alternativ i stället för animaliska livsmedel? Vad utgör för hållbarhetsmedvetna unga
vuxna de största hindren för att efterfölja en vegetarisk eller vegansk diet och hur svårt är
det egentligen att förändra sina konsumtions- och matvanor? Hurdana attityder har unga
vuxna finländare till ett större utbud av låtsaskött och vegetariska substitut till animaliska
livsmedel?
1.2

SYFTE OCH FORSKNINGSFRÅGOR

Syftet är att undersöka huruvida ekologisk hållbarhet påverkar unga vuxna finländares
attityder till konsumtionen av animaliska livsmedel.

2

1. Hur viktigt är ekologisk hållbarhet för unga vuxna konsumenter och påverkar detta
deras val av livsmedel och dieter?
2. Vad är det som driver tillväxten av vegetariska substitut?
3. Varför väljer inte flera av de unga vuxna som är medvetna om hållbarhetsproblemen
associerade med kött- och fiskeindustrin en mera miljövänlig diet?
1.3

AVGRÄNSNINGAR

Givet att fokus i avhandlingen ligger på konsumentbeteende, attityder och hur
konsumenter resonerar, kommer jag inte undersöka en hurdan klimatpåverkan en
vegetarisk- eller en köttbaserad diet har, även om detta naturligtvis kommer diskuteras i
teorin. Således är det heller inte min avsikt att besvara vilken diet som är bäst ur vare sig
ett hållbarhetsperspektiv eller exempelvis hälsoperspektiv, utan snarare att förstå hur
konsumenterna resonerar då de väljer till vilken mån de konsumerar vilka livsmedel och
hur hållbarhetsfrågor påverkar deras val. Hur organisationer ska använda sig av hållbarhet
i exempelvis deras marknadsföring ligger heller inte i fokus, även om detta kan komma
att tangeras i samband med diskussionen kring varför konsumtionen av ett urval
vegetariska livsmedel ökat explosionsartat. Då huvudfokus i undersökningen framför allt
ligger på i vilken utsträckning ekologiska hållbarhetsfrågor styr konsumtionen av
livsmedel, kommer etiska frågor eller hälsoaspekter inte behandlas lika omfattande, även
om dessa kommer diskuteras genom avhandlingen. Avslutningsvis kan det konstateras att
unga vuxna finländare ligger i fokus. Fokusgruppernas respondenter kommer bestå av
endast finländare i åldern 18–34 år, tillhörande generation Y eller Z.
1.4

FORSKNINGSMETOD

I avhandlingen används en kvalitativ undersökningsmetod, nämligen fokusgrupper, som
enligt Davis (2012, s.150) fungerar väl för att få en insyn i respondenters beteende,
attityder och tankar. En fokusgrupp skiljer sig ifrån övriga gruppintervjuer genom att
respondenterna får diskutera mera fritt och även ställa frågor till varandra (Eriksson &
Kovalainen, 2008). Denna metod används för att ge forskaren en bättre inblick i hur

3

respondenterna verkligen resonerar då de reagerar på och kommenterar varandras åsikter
(Happer & Wellesley, 2019).
1.5

BEGREPP OCH DEFINITIONER
•

Ekologisk hållbarhet: Bevara den biologiska mångfalden och ekosystemen samt anpassa
människans aktiviteter till naturens kapacitet på lång sikt (Statsrådets kansli, u.å.)

•

Vegetariska substitut: Vegetariska livsmedel som kan ersätta kött som en del av en
hälsosam diet, exempelvis baljväxter (Kemppainen, 2016)

•

Låtsaskött: Vegetariska produkter som skapats i syfte att motsvara kött till smak, utseende
eller användningsområde

•

Flexitarian: Person som främst äter vegetariska livsmedel, men som inte helt utesluter kött
och alltså äter det ibland (Kemppainen, 2016)

•

Pescetarian: Person som äter fisk, skaldjur, ägg och mjölkprodukter, men inte kött
(Börjesson, 2017)

1.6

•

Vegan: Person som inte äter något från djurriket (Kemppainen, 2016)

•

Unga vuxna: I avhandlingen definieras unga vuxna som personer i åldern 18–34 år

•

Generation Y: Personer födda under tidsperioden 1981–1996 (Dimock, 2019)

•

Generation Z: Personer födda under tidsperioden 1997–2012 (Dimock, 2019)

DISPOSITION

Inledningsvis presenteras i kapitel 2 bakgrundsinformation om ekologisk hållbarhet och
FN:s ekologiska hållbarhetsmål samt hur detta hör ihop med konsumtionen av animaliska
livsmedel och hur animaliska livsmedel konsumeras i Finland. Därefter presenteras i
kapitel 3 teori och tidigare forskning som hänför sig till köpprocessen, konsumentbeteende
och social identitetsteori. I kapitel 4 diskuteras hur konsumenter resonerar kring val av
livsmedel och framför allt hur de förhåller sig till konsumtionen av animaliska livsmedel.
4

Därefter presenteras i kapitel 5 den kvalitativa undersökningsmetoden, nämligen
fokusgrupper, samt varför denna metod valts och dess begränsningar. I kapitel 6
presenteras resultaten från fokusgrupperna, varefter dessa i kapitel 7 diskuteras och
analyseras. Hur dessa resultat jämför sig med resultat i tidigare forskning tas även fram i
kapitel 7. Avslutningsvis sammanfattas avhandlingen i kapitel 8, där slutsatser presenteras
och förslag till fortsatt forskning framförs.

5

2

EKOLOGISK HÅLLBARHET OCH KONSUMTIONEN AV
ANIMALISKA LIVSMEDEL

Begreppet hållbarhet kan delas in i följande tre former: 1) ekologisk hållbarhet, 2)
ekonomisk hållbarhet samt 3) social och kulturell hållbarhet (Statsrådets kansli, u.å.).
Ekologisk hållbarhet eller miljömässig hållbarhet som det även kallas, handlar framför allt
om att värna om planeten och att bevara naturen och den biologiska mångfalden.
Ekologisk

hållbarhet

kopplas

således

ofta

ihop

med

bekämpningen

av

klimatförändringarna och den globala uppvärmningen. Eftersom ekologisk hållbarhet
ligger i fokus i avhandlingen diskuteras härnäst den globala livsmedelskonsumtionen
utifrån ett ekologiskt hållbarhetsperspektiv och FN:s globala mål för en hållbar utveckling.
Därtill behandlas i vilken mån de hör ihop med en ekologiskt hållbar konsumtion av
livsmedel samt hur ekologisk hållbarhet syns i den finländska konsumtionen av
animaliska livsmedel.
2.1

EKOLOGISKT HÅLLBAR KONSUMTION AV LIVSMEDEL

Den globala konsumtionen av kött och övriga animaliska produkter är en av de största
krafterna bakom klimatförändringarna (Gerber, Steinfeld, Henderson, Mottet, Opio,
Dijkman, Falcucci & Tempio, 2013; Tucker, 2014; Happer & Wellesley, 2019). Därför
har allt flera konsumenter börjat ifrågasätta hur ekologiskt hållbar den globala
konsumtionen av animaliska livsmedel verkligen är. Den globala boskapssektorn
genererar enligt uppskattningar 14,5 % av alla växthusgaser som härstammar från
mänskliga aktiviteter och har således en betydande inverkan på klimatförändringarna
(Gerber et al., 2013). Utöver detta förorenar industrin vattendrag och bidrar till
avskogning (Gerber et al., 2013). Även den globala fiskkonsumtionen utgör ett
hållbarhetsproblem, då över 30 % av fisken som konsumerades globalt år 2017 fiskades
ur ohållbara fiskebestånd. Vattenbruk, det vill säga odlingen av fisk och skaldjur,
genererar visserligen betydligt mindre utsläpp än den globala boskapsindustrin och berörs
inte av frågan om överfiske. Det har dock en negativ effekt på vattenkvalitet och marin
biodiversitet i och med föroreningar vattenbruket orsakar och denna industri är alltså inte
heller problemfri ur ett ekologiskt hållbarhetsperspektiv (MacLeod, Hasan, Robb &
Mamun-Ur-Rashid, 2019).
6

Enligt tidigare forskning av exempelvis Leitzmann (2003), Baroni et al. (2007), Tucker
(2014), Palomo-Vélez, Tybur och Van Vugt (2018) samt Modlinska et al. (2020) har en
vegansk eller vegetarisk diet en mindre inverkan på miljön och ekosystem än en
köttbaserad diet, och alltså kan konsumenter genom att justera sina dieter även själva bidra
till att bekämpa klimatförändringarna.
2.2

FÖRENTA NATIONERNAS HÅLLBARHETSMÅL

Förenta nationerna presenterade i september 2015 som en del av handlingsprogrammet
för hållbar utveckling, Agenda 2030, 17 globala mål, som hänför sig till social, ekonomisk
och ekologisk hållbarhet och som ska uppnås innan år 2030 globalt (Svenska FNförbundet, u.å.). Dessa mål presenteras nedan i figur 1. Syftet med handlingsprogrammet
för hållbar utveckling är att uppnå en hållbar utveckling som beaktar människan,
ekonomin och miljön likvärdigt och detta handlingsprogram har sedan det etablerats styrt
Finlands och flera andra länders hållbarhetsarbete (Statsrådets kansli, 2020b).
Dessa 17 hållbarhetsmål hänför sig inte enbart till ekologisk hållbarhet, men detta är trots
det en mycket central del av helheten, då flera av de globala målen handlar om framför
allt miljön och ekosystem och Happer och Wellesley (2019) påstår att flera av
hållbarhetsmålen skulle gynnas av en mindre köttkonsumtion. Hållbarhetsmål starkt
anknutna till ekologisk hållbarhet är exempelvis hållbarhetsmålen 12 (hållbar konsumtion
och produktion), 13 (bekämpa klimatförändringarna) samt 14 (hav och marina resurser),
som alla torde gynnas av en större konsumtion av vegetariska livsmedel i stället för
animaliska livsmedel. Andra hållbarhetsmål som enligt Happer och Wellesley (2019) kan
kopplas ihop med den globala produktionen av kött och mejeriprodukter är exempelvis
hållbarhetsmål 15 (ekosystem och biologisk mångfald) då boskapssektorn i flera delar av
världen driver avskogning, hållbarhetsmål 6 (rent vatten och sanitet för alla) då en mindre
produktion av dessa livsmedel torde minska ansträngningarna på vattenkällor, samt 1
(ingen fattigdom), 2 (ingen hunger) och 3 (god hälsa och välbefinnande) då en mindre
konsumtion av kött- och mejeriprodukter även kunde sänka prisen på livsmedel och
främja hälsosammare levnadsvanor.

7

1. Ingen fattigdom
2. Ingen hunger
3. God hälsa och välbefinnande
4. God utbildning för alla
5. Jämställdhet
6. Rent vatten och sanitet för alla
7. Hållbar energi för alla
8. Anständiga arbetsvillkor och ekonomisk tillväxt
9. Hållbar industri, innovationer och infrastruktur
10. Minskad ojämlikhet

11. Hållbara städer och samhällen
12. Hållbar konsumtion och produktion
13. Bekämpa klimatförändringarna
14. Hav och marina resurser
15. Ekosystem och biologisk mångfald
16. Fredliga och inkluderade samhällen
17. Genomförande och globalt partnerskap

Figur 1

De globala målen för hållbar utveckling (Svenska FN-förbundet, u.å.)

Finland har redan uppnått flera av de globala hållbarhetsmålen på en nationell nivå, men
då de största kvarvarande utmaningarna i Finland hänför sig till bland annat målen om en
hållbar konsumtion, att bekämpa klimatförändringarna och hav och marina resurser, skulle
en mindre konsumtion av animaliska livsmedel i Finland även gynna arbetet för att uppnå
de globala hållbarhetsmålen innan 2030 (Statsrådets kansli, 2020a).

8

2.2.1 Hållbarhetsmål 12 – Hållbar konsumtion och produktion
Den globala livsmedelssektorn utgör ca 22% av koldioxidutsläppen som människan
orsakar och nästan 70% av den globala konsumtionen av färskvatten sker inom agrikultur
(Förenta nationernas utvecklingsprogram, u.å.). Den globala livsmedelsproduktionen har
alltså ett betydande ekologiskt fotavtryck och för att maten i framtiden ska räcka till samt
för att minska livsmedelsproduktionens inverkan på klimatet är målet att till och med år
2030 uppnå en hållbar användning av naturresurserna. Ett undanställt mål till detta är
även att säkerställa att människor runtom jorden har en uppfattning och information om
hållbar utveckling och således förstår sig på inverkan av konsumtionen på planeten.
Givet den speciellt stora inverkan på klimatet som produktionen av animaliska livsmedel
har, hör det globala hållbarhetsmålet om en hållbar konsumtion och produktion starkt ihop
med konsumtionen av dessa livsmedel. Förenta nationernas utvecklingsprogram (2020a)
uppmanar konsumenter till att äta mera vegetariskt för att bidra till att uppfylla målet i
fråga.
2.2.2 Hållbarhetsmål 13 – Bekämpa klimatförändringarna
Enligt Förenta nationernas utvecklingsprogram (2020b) fortsätter utsläppen av
växthusgaser stiga, något som på sikt kan tänkas ha grova konsekvenser för bland annat
ekosystem, den globala matproduktionen och vattentillgångar ifall den globala
uppvärmningen överstiger två grader. Gerber et al. (2013) estimerar att den globala
boskapssektorn genererar ca 14,5% av de utsläppta växthusgaserna och industrin har alltså
en signifikant inverkan på klimatförändringarna. Således uppmanar Förenta nationernas
utvecklingsprogram (2020b) även konsumenter till att minska på konsumtionen av kött
för att bekämpa klimatförändringarna.
2.2.3 Hållbarhetsmål 14 – Hav och marina resurser
Det fjortonde hållbarhetsmålet hänför sig till att värna om haven och säkerställa en hållbar
användning av marina resurserna, något som även är centralt för att balansera
klimatförändringarna (Förenta nationernas utvecklingsprogram, 2020c). Över 30% av
fisken som konsumerades globalt år 2017 fiskades enligt FAO (2020) ur ohållbara
fiskebestånd och alltså uppmanar Förenta nationernas utvecklingsprogram (2020c)
9

konsumenter till att främja hållbart fiske, samt även att dra ner på sin konsumtion av fisk
och skaldjur över lag för att säkerställa en hållbar användning av marina resurserna.
2.3

KONSUMTIONEN AV ANIMALISKA LIVSMEDEL I FINLAND

Idag kan konsumenter välja ifrån ett större utbud av växtbaserade substitut till
köttprodukter för att minska på köttkonsumtionen. Samtidigt har även exempelvis
havrebaserade substitut till mjölkprodukter tagit en allt större marknadsandel bland
konsumenter som är måna om miljön och hälsa (Kallunki, 2018). Under 2010-talet har
även allt flera hushåll i Finland valt att dra ner på konsumtionen av köttprodukter (Lehto,
2018) och alltså kan man tala om en vegetarisk eller vegansk trend. Under de senaste åren
har den totala köttkonsumtionen i Finland sjunkit, med 1,5% från år 2018 till år 2019,
samtidigt som havrekonsumtionen ökade med nästan hela 30% (Naturresursinstitutet,
2020). Det är trots detta värt att notera att den totala mängden kött som konsumerats i
Finland konstant ökat före år 2018 och alltså förhåller sig fortfarande flera skeptiskt till
påståendet att en vegetarisk kost kommer fortsätta bli allt vanligare på lång sikt, och menar
att det snarare är frågan om en bubbla som kommer avta över tid (Lehto, 2018). Enligt
Leminen (2020) är ekologisk hållbarhet dock fortfarande under hösten år 2020 den
starkaste livsmedelstrenden, något som driver konsumtionen av vegetariska och veganska
alternativ, då konsumenter idag är mera intresserade av att livsmedlen producerats med
minsta möjlig koldioxidutsläpp och med miljön i beaktan. En minskning av
köttkonsumtion i Finland under de senaste åren kunde åtminstone delvis förklaras av ett
större utbud vegetariska substitut samt låtsaskött i såväl mataffärer som restauranger
(Pekkonen, 2019). Då konsumtionen av veganska livsmedel och växtbaserade
mjölksubstitut i nästan alla stadsdelar inom huvudstadsregionen överskrider den
genomsnittliga konsumtionen i Finland, kan detta eventuellt förklaras av en vegetarisk
trend som fått upphov i stora städer (Varmavuori, 2020).
Flera finländska jordbrukare har argumenterat för att den finländska köttindustrin inte kan
beskyllas för globala klimatproblem som till exempel skövlandet av regnskog eller den
globala sojaproduktionen (Rytkönen, 2019). Den finländska boskapssektorn genererar
dock betydande utsläpp i form av metangaser och då nötkreatur behöver stora mängder

10

foder för att växa och således inte utgör en särskilt effektiv form av matproduktion, utgör
det fortfarande ett hållbarhetsproblem (WWF, u.å.).
Den finländska regeringen ämnar ta fram ett landsomfattande program för att främja
konsumtionen av klimatvänliga livsmedel för att minska miljöpåverkan av livsmedlen
som konsumeras i Finland samt för att öka medvetandet om livsmedelsproduktionens
inverkan på klimatet (Statsrådets kansli, 2020b, s.74). Således torde det finnas ytterligare
förutsättningar för att den vegetariska trenden fortsätter, då en vegetarisk diet enlig
tidigare forskning av exempelvis Leitzmann (2003), Baroni et al. (2007), Tucker (2014),
Palomo-Vélez et al. (2018) samt Modlinska et al. (2020) har en signifikant mindre
påverkan på miljön än en köttbaserad diet.

11

3

KONSUMENTBETEENDE OCH SOCIAL IDENTITET

I detta kapitel behandlas köpprocessen, köpbeteende och social identitetsteori samt varför
dessa teorier är relevanta i analysen av huruvida ekologisk hållbarhet påverkar
konsumtionen av animaliska livsmedel.
Enligt Mossberg och Sundström (2011, s.100–101) handlar konsumtion om dels att
tillfredsställa behov, dels att signalera vilka värderingar man står för eller hur man vill
framstå. En konsument köper mat i första hand för att mätta hunger och således
tillfredsställa ett behov, men valet av matvaror kan även signalera något om konsumentens
värderingar och attityder. En konsument kan till exempel vara mån om att konsumera
proteiner som en del av en mångsidig diet, men huruvida konsumenten väljer nötkött eller
vegetariska proteiner kan säga en del om hur konsumenten resonerar kring hållbarhet eller
djurens välfärd.
Mossberg och Sundström (2011, s.103) delar in köpbeslut i tre sorters beslutsfattande,
som illustreras nedan i figur 2. De tre sorterna är omfattande beslutsfattande, begränsat
beslutsfattande samt rutinmässigt beslutsfattande.
Omfattande beslutsfattande
Begränsat beslutsfattande
Rutinmässigt beslutsfattande
Figur 2

Tre sorter av beslutsfattande (Mossberg & Sundström 2011, s.103)

Omfattande beslutsfattande tillämpas i regel i samband med stora och dyra köp där
konsumenter ofta jämför alternativen noggrant innan köpbeslutet. I den andra ändan av
spektrumet finns rutinmässigt beslutsfattande, som handlar om köp som görs utan någon
större omtanke och automatiskt. Exempel på sådana produkter är exempelvis livsmedel,
som ofta väljs på plats i mataffären utan någon större planering. Således gäller det för
marknadsförare av sådana produkter att fånga konsumentens uppmärksamhet med
exempelvis pris eller visuella symboler som signalerar något om varumärket eller om
produktens egenskaper (Mossberg & Sundström, 2011, s.107).
12

3.1

KÖPPROCESSEN

I forskning inom konsumentbeteende indelas köp i regel i flera stadier, varför man även
talar om en köpprocess. Köpprocessen består av de olika steg som hänför sig till köpet av
någon specifik produkt och som en konsument går igenom innan, under och efter
köpbeslutet i fråga. Denna process kan enligt Mossberg och Sundström (2011, s.108) delas
in i fem huvudsakliga steg och illustreras nedan i figur 3.

Identifiering av
behov

Figur 3

Informationsinsamling

Bedömning av
alternativ

Genomförande
av köp

Utvärdering
efter köp

Köpprocessens olika faser (Mossberg & Sundström 2011, s. 108)

3.1.1 Identifiering av behov
Det första steget i köpprocessen består av att konsumenten identifierar ett behov, vare sig
det rör sig om ett nyttoinriktat eller njutningsinriktat behov (Mossberg & Sundström,
2011, s.109 & 121). Mossberg och Sundström (2011, s.121) argumenterar för att
konsumenters behov kan delas in i två kategorier, nämligen i nyttoinriktade behov samt
njutnings- och upplevelseinriktade behov. Nyttoinriktade behov hänvisar till behov som
tillfredsställs i första hand för att lösa ett problem eller av praktiska skäl, och typiska
produkter som fyller dessa behov är exempelvis försäkringar eller mediciner. Njutningsoch upplevelseinriktade behov kan däremot uppfyllas med produkter som tillför njutning
eller ett känslomässigt värde, exempelvis märkeskläder, konst eller upplevelser. Mossberg
och Sundström (2011, s.121) påstår att dessa behov dock ofta samtidigt förekommer vid
flera köpbeslut, och exempelvis vid köp av specifika matvaror kan konsumenter tänkas
uppfylla

såväl

deras

nyttoinriktade

behov

av

näring

som

njutnings-

upplevelseinriktade behov ifall maten i fråga ger dem en njutning eller upplevelse.

13

och

3.1.2 Informationsinsamling
Efter att behov uppstått hos konsumenten, börjar informationsinsamlingsfasen. I regel
samlar konsumenter mera information inför stora köp som tillfredsställer viktiga behov,
men detta varierar bland konsumenter, och konsumenter ägnar alltså olika mycket tid åt
informationsinsamlingen

(Mossberg

&

Sundström,

2011,

s.110).

Informationsinsamlingen skiljer sig även åt mellan rutinmässiga köp och omfattande köp,
då konsumenter sällan behöver samla någon ytterligare information för att köpa något de
köpt

flera gånger innan

och som

fyller

ett

praktiskt

behov.

Dock kan

informationsinsamlingen även vara liten vid köp som görs i syfte att tillfredsställa
njutnings- eller upplevelseinriktade beslut och kallas då impulsköp (Mossberg &
Sundström, 2011, s.111).
Informationsinsamlingen kan delas in i intern informationssökning, där konsumenten
utgår ifrån sitt eget minne och egna upplevelser, samt extern informationssökning, där
konsumenten söker information om produkter i fråga från personliga, offentliga eller
kommersiella källor (Mossberg & Sundström, 2011, s.112). Vid mindre rutinmässiga köp
av exempelvis livsmedel kan en konsument som är mån om miljön till exempel utgå ifrån
det hen hört om olika livsmedels klimatpåverkan, medan samma konsument vid ett större
köp av exempelvis en bil kanske skulle använda sig av extern informationsinsamling för
att få en mera korrekt bild av de olika modellernas miljöpåverkan.
3.1.3 Bedömning av alternativ
Efter att ha samlat information om alternativen börjar bedömningen av dem. Konsumenten
bedömer produkterna eller tjänsterna som uppfyller behoven enligt flera kriterier med
olika vikt. Ifall en miljömedveten konsument exempelvis måste äta för att tillfredsställa
sina behov men ekologiskt hållbara råvaror är betydligt dyrare, måste konsumenten i fråga
bedöma huruvida det är värt att betala ett högre pris för ekologiskt hållbara råvaror framför
övriga råvaror, eller ifall pengarna i stället kan användas på ett mera effektivt vis.
3.1.4 Genomförande av köp
Efter att ha samlat information och bedömt de olika alternativen, fattar kunden ett
köpbeslut. Förutsatt att hen upplever att produkten eller tjänsten i fråga kommer att
14

tillfredsställa hens behov och uppfyller de nödvändiga kriterierna, är köpbeslutet positivt.
Detta betyder dock inte att köpet slutförs, ifall produkten i fråga exempelvis tagit slut,
varmed konsumenten återgår till informationsinsamlingsstadiet eller bedömningen av
alternativ (Mossberg & Sundström, 2011, s.114–115).
3.1.5 Utvärdering efter köp
Efter köpet utvärderar konsumenten i flera fall produkten i fråga. Ifall produkten
exempelvis tillfredsställt alla behov utmärkt, kan detta resultera i att konsumenten får en
positiv uppfattning om företaget och prioriterar deras eller liknande produkter framöver
(Mossberg & Sundström, 2011, s.115). Ifall en miljömedveten konsument väljer att pröva
på ett vegetariskt substitut till kött som har en betydligt mindre påverkan på klimatet och
detta smakar bättre än förväntat, kan konsumenten tänkas få en bra bild av producenten
av produkten. Detta kan därtill samtidigt förstärkta konsumentens vilja att agera
miljövänligt, ifall produkten gör det lättare för konsumenten att uppnå en ekologiskt
hållbar diet.
3.2

KÖPBETEENDE

Konsumenters köpbeteende avser hur slutkonsumenter, dvs. nyttjaren av någon produkt
eller tjänst, beter sig i en köpkontext (Kotler, Wong, Saunders & Armstrong, 2005, s. 255).
Enligt Kotler et al. (2005, s.256) påverkas konsumenters köpbeteende starkt av fyra sorters
faktorer som presenteras i figur 4. Dessa är kulturella, sociala, personliga och
psykologiska faktorer. Mellan faktorerna finns det naturligtvis överlappningar då
exempelvis sociala och kulturella faktorer kan ligga nära varandra och psykologiska
faktorer även kan delas in i fyra ytterligare faktorer. Dessa olika faktorer samt deras
innebörd och inverkan på köpbeteendet och konsumtion beskrivs mera i detalj nedan.

15

Kulturella
faktorer

Figur 4

Sociala
faktorer

Personliga
faktorer

Psykologiska
faktorer

Faktorer som påverkar konsumenters köpbeteende (Kotler et al. 2005, s.256)

3.2.1 Kulturella faktorer
Enligt Kotler et al. (2005, s.256) utgör kultur den mest fundamentala orsaken till att vi
konsumerar som vi gör, då beteende till stor del är inlärt. Exempel på kulturella faktorer
som påverkar köpbeteende är de värderingar, behov, föreställningar och beteenden
konsumenter lärt sig av sin närkrets och det omgivande samhället (Kotler et al. 2005, s.
256). Kulturer kan även delas in i mindre subkulturer på basis av exempelvis religion eller
nationalitet, faktorer som kan ha en betydande inverkan på hur konsumenter beter sig. Ett
exempel på hur kultur kan tänkas påverka konsumtionen av animaliska livsmedel är ifall
konsumentens religion exempelvis förbjuder konsumtionen av kött eller ifall något
specifikt animaliskt livsmedel är speciellt viktigt i en kulturell kontext.
3.2.2 Sociala faktorer
Kotler et al. (2005, s.259) påstår att även sociala faktorer, som exempelvis grupper
konsumenterna tillhör eller idoliserar samt deras vänner och familjer, har en stor inverkan
på konsumtionen. Kotler et al. (2005, s.259–260) skiljer på grupper konsumenterna
regelbundet är i kontakt med som exempelvis familjer och vänkretsar, samt
referensgrupper som konsumenter jämför sig med och som således påverkar deras
attityder. Exempel på referensgrupper är kända personer konsumenter idoliserar och låter
sig påverkas av, trots att de inte nödvändigtvis känner personerna i fråga. För att ytterligare
konkretisera detta kan vi tänka oss ett scenario, där en konsument skulle dra ner på sin
köttkonsumtion för att konsumentens favoritskådespelare uppmanat konsumenter att
värna om miljön genom att välja en mera hållbar diet. Att använda sin position som

16

världskänd för att uppmana konsumenter att följa en ekologisk hållbar diet är för övrigt
något som exempelvis skådespelaren Leonardo DiCaprio gjort (Chiorando, 2019).
3.2.3 Personliga faktorer
Konsumentbeteende påverkas till en stor del även av personliga faktorer som kan ha att
göra med exempelvis konsumentens personlighet och bakgrund (Mossberg & Sundström,
2011, s.118). Konsumenters köpbeteende påverkas av bland annat deras ålder och livsstil.
En pensionär kan tänkas konsumera andra produkter än en tonåring och har kanske mera
tid för att jämföra produkter och priser än exempelvis en ung vuxen som arbetar mycket
och lever ett hektiskt liv. Exempelvis Giovannini, Xu och Thomas (2015) argumenterar
för att konsumenter i generation Y i regel även är mera lojala mot specifika varumärken,
och varumärken har alltså en större inverkan på konsumtionen bland dessa konsumenter,
medan äldre konsumenter i stället kanske prioriterar andra egenskaper.
Köpbeteendet påverkas även av konsumentens intressen, och en matintresserad
konsument kan alltså tänkas ägna inköpet av livsmedel mer eftertanke än någon som inte
är speciellt intresserad av mat. Detta hänför sig även till konsumenternas värderingar och
en miljömedveten konsument kunde således tänkas ägna mera tanke åt livsmedlens
hållbarhet.
3.2.4 Psykologiska faktorer
Konsumenters konsumtion påstås även påverkas av fyra psykologiska faktorer, nämligen
motivation, uppfattning, inlärning samt övertygelser och attityder (Kotler et al., 2005, s.
268).
3.2.4.1 Motivation
Motivation syftar på processen då behoven är tillräckligt stora för att få konsumenten att
försöka tillfredsställa dessa, vare sig det rör sig om absolut nödvändiga varor som näring
eller om lyxvaror som tillfredsställer mindre konkreta behov (Kotler et al. 2005, s.269).
Här kan det åter konstateras att motiven bakom konsumtionen kan vara flera. Exempelvis
köper en konsument mat för att mätta hunger och således tillfredsställa ett behov, men
valet av matvaror kan samtidigt ge konsumenten en känsla av att hen tillhör någon grupp
17

eller en känsla av att hen gjort något bra och således även tillfredsställa andra behov.
Enligt Freuds teori om motivation är konsumenter inte själva fullständigt medvetna om
sin motivation, då detta påverkas av flera underliggande faktorer (Kotler et al., 2005, s.
269). Utifrån denna logik kan en konsument tänkas uppge att hen konsumerar mindre
animaliska livsmedel för att stoppa klimatförändringarna, medan den egentliga orsaken
kanske är att konsumenten i fråga konsumerar mindre animaliska produkter för att inte
framstå som oansvarsfull inför sina vänner.
3.2.4.2 Uppfattningar
Konsumenters förutbestämda uppfattningar samt hur de uppfattar situationer har även en
inverkan på konsumentbeteendet. En konsument som förhåller sig skeptiskt till
miljöskyddsföreningar generellt, förhåller sig mera sannolikt negativt till deras
uppmaningar om att efterfölja en mer hållbar diet och personer som arbetar med
köttproduktionen kan även de tänkas ha en olika uppfattning om hur hållbar produktionen
egentligen är. Ifall konsumenten har en förutbestämd uppfattning om att något är på ett
specifikt vis, kan konsumenten alltså välja att filtrera bort information som ifrågasätter
dessa förutbestämda uppfattningar (Kotler et al., 2005, s. 274).
3.2.4.3 Inlärning
Inlärning syftar i denna kontext på de förändringar i en persons beteende som sker i takt
med att personen får nya erfarenheter (Kotler et al., 2005, s. 274). En persons
konsumentbeteende påverkas således av de erfarenheter konsumenten har ifrån
konsumtionen av liknande varor och det konsumenten lärt sig genom användningen av
dem. Ifall en konsument som valt att dra ner på sin konsumtion av animaliska livsmedel
blivit bättre på att laga vegetariska maträtter, torde det vara lättare för konsumenten att
fortsätta äta huvudsakligen vegetariskt och alltså drar konsumenten eventuellt ytterligare
ner på konsumtionen av animaliska produkter.
3.2.4.4 Attityder och övertygelser
I takt med att konsumenter konsumerar produkter, skapar de sig även övertygelser och
attityder gentemot produkter (Kotler et al., 2005, s. 275). Ifall en konsument inte gillar
smaken av vegetariska substitut och låtskaskött, kan konsumenten över tid bli övertygad
18

om att alla dessa produkter smakar dåligt och då skapas på sikt en negativ attityd gentemot
dessa produkter och kanske även gentemot orsakerna till att dessa produkter tagits fram.
Attityder avser hur en konsument över lag förhåller sig till någon produkt eller idé och är
ofta svåra att ändra på (Kotler et al., 2005, s.275). Mossberg och Sundström (2011, s.124)
definierar attityder som något som konsumenter skapar över tid, på basis av sina
upplevelser och inlärning. Attityder är mera långsiktiga än åsikter och förändras således
sällan plötsligt. Attityder består enligt Mossberg och Sundström (2011, s.124) av tre
beståndsdelar, nämligen kognition, känsla och avsikt. Kognition syftar på konsumentens
tidigare upplevelser av objektet eller produkten i fråga, känsla om hur konsumenten
känner för objektet och avsikt om hur kunden kommer agera vad gäller objektet i fråga.
Utifrån dessa beståndsdelar skapar konsumenten sina attityder som i sig påverkar
konsumtionen. Hur starkt attityder verkligen påverkar konsumtionen är dock inte entydigt
och tidigare forskning tyder på olika starka samband mellan attityder och
konsumentbeteende (Magnusson, Arvola, Hursti, Åberg & Sjödén 2001; Padel & Foster,
2005; Vermeir & Verbeke, 2006; Hauser, Nussbeck & Jonas, 2013; Joshi & Rahman,
2017).
3.3

SOCIAL IDENTITETSTEORI

Social identitet avser delarna av en persons självsyn som kan härledas till de sociala
grupperingar personen i fråga upplever sig vara en del av (Tajfel & Turner, 2004, s.59)
och Stets och Burke (2000) menar att social identitetsteori framför allt handlar om hur
personer ser sig själva som medlemmar av en grupp och vad detta har för följder. Social
identitetsteori jämförs ofta även med rollidentitet, något som dock snarare syftar på hur
personer ser på sig själva i kontexten av den roll eller status de har (Echabe, 2010).
Att ha en social identitet handlar enligt Stets och Burke (2000) om att vara en del av en
specifik grupp, att vara som de övriga personerna i gruppen i fråga samt att se saker ifrån
gruppens perspektiv. Skribenterna påstår att personer som upplever att de tillhör någon
specifik grupp även agerar i linje med gruppen och en person som beskriver sig själv
utifrån en grupp har även en större tendens att aktivt delta i gruppens kultur. Vad detta
innebär är att personer tillhörande någon specifik grupp över tid kan tänkas börja agera
mera homogent. Exempelvis kan en grupp vegetarianer tänkas börja agera mera likt
19

varandra, ifall de alla känner en stark anknytning till att vara vegetarian, och således till
gruppen bestående av andra vegetarianer. Enligt Varmavuori (2020) utgör valen av
livsmedel en form av identitetspolitik, genom vilken konsumenter signalerar vem de är
och anknyter sig till någon specifik grupp. Således är det föga överraskande att det
förekommer skillnader i konsumtionen inom olika demografiska grupper, då en ung
ensamboende vuxen konsument kanske prioriterar annat än exempelvis en flerbarnsfamilj
och önskar signalera annat med sin konsumtion. Antti Oksa vid S-gruppen argumenterar
för att speciellt de växtbaserade mjölksubstitutens konsumtion till en stor del kan förklaras
av konsumentens identitet och tillhörandet av någon grupp, snarare än exempelvis deras
pris eller näringsvärde (Varmavuori, 2020).
Rosenfeld, Rothgerber och Tomiyama (2020a) hävdar att valen av livsmedel ofta utgör en
central del av den sociala identiteten för framför allt vegetarianer och enligt skribenterna
utgör beslutet att äta eller inte äta animaliska produkter en större del av den sociala
identiteten för en vegetarian än för en köttätare. Således kan det påstås att vegetarianer
ofta upplever att beslutet att vara vegetarian och att inte vara allätare blir en del av den
sociala identiteten, medan färre allätare specifikt upplever att köttätandet utgör en del av
deras sociala identitet. Rosenfeld et al. (2020a) påpekar dock att tidigare forskning kring
livsmedelskonsumtionens påverkan sällan beaktat det som kallas flexitarianer, dvs. de
som medvetet drar ner på köttkonsumtionen men som inte strikt följer en vegetarisk diet
och som utgör en betydligt större andel av befolkningen än vegetarianer.
Rosenfeld et al. (2020a) påstår att flexitarianer i jämförelse med vegetarianer i regel
upplever att deras dieter inte är en lika central del av deras identiteter och att de är mindre
stolta över sina livsmedelsval. Skribenterna argumenterar dock för att speciellt de
flexitarianer som upplever en stolthet associerade med deras livsmedelsval även ofta
önskar bli vegetarianer och identifierar sig som vegetarianer, något skribenterna påstår att
stärker deras självsäkerhet. Således argumenterar Rosenfeld et al. (2020a) för att huruvida
flexitarianer upplever att deras livsmedelsval utgör en central del av deras sociala identitet
även förutspår hur öppna de är till att utesluta kött helt och hållet.
Rosenfeld, Rothgerber och Tomiyama (2020b) argumenterar även för att flexitarianer som
upplever att undvikandet av köttprodukter utgör en central del av deras identitet, även har
20

en större tendens att identifiera sig som vegetarianer snarare än flexitarianer. Rosenfeld et
al. (2020b) påstår därtill att en vilja att starkt identifiera sig som någon som undviker kött
har en positiv inverkan på personens moraliska självbild.
Plante, Rosenfeld, Plante och Reysen (2019) argumenterar för att social identitet även
utgör en av de centrala orsakerna till att någon önskar bli vegetarian. Skribenterna påstår
att flera flexitarianer identifierar sig som vegetarianer då de upplever att detta kan ha en
positiv inverkan på hur de framstår. Även om en vegetarisk diet ofta associeras med ett
stigma, har flera även en positiv bild av vegetarianer och flera konsumenter kan tänkas
försöka framstå som vegetarianer då de upplever att detta är till deras fördel, samtidigt
som de kanske i andra kretsar inte vill framstå som vegetarianer (Plante et al., 2019).
Huruvida rollidentitet även påverkar konsumenters eftersträvan att bli vegetarianer har
inte forskats i samma utsträckning som den sociala identiteten men kopplingen är
åtminstone inte lika klar som för hur den sociala identiteten kan tänkas påverka en
konsuments förhållningssätt till att vara vegetarian.
Med hänvisning till den tidigare forskningen presenterad ovan, kan det konstateras att
konsumtionen av animaliska livsmedel inte enbart styrs av exempelvis etiska skäl,
ekologiska skäl eller hälsoskäl, utan även av hur konsumenter önskar framstå i andras
ögon samt deras sociala identitet (Rosenfeld et al., 2020b)

21

4

EKOLOGISKT HÅLLBAR KONSUMTION AV LIVSMEDEL

I detta kapitel diskuteras tidigare forskning kring konsumtionen av livsmedel samt hur
konsumenter resonerar kring animaliska livsmedel. Därefter sammanfattas den teoretiska
referensramen för avhandlingen.
Tidigare forskning kring sambandet mellan attityder till en ekologiskt hållbar konsumtion
och ett ekologiskt hållbart konsumentbeteende är omstridda (Joshi & Rahman, 2019).
Enligt tidigare forskning av exempelvis Joshi och Rahman (2017) finns det ett relativt
starkt samband mellan en positiv attityd till hållbarhet och ett hållbart konsumentbeteende.
Tidigare forskning av exempelvis Magnusson et al. (2001) samt Vermeir och Verbeke
(2006) tyder däremot på att positiva attityder gentemot en hållbar konsumtion endast har
en svag inverkan på det verkliga konsumentbeteendet. Således är det inte entydigt till
vilken mån endast viljan att agera hållbart de facto leder till ett hållbart
konsumentbeteende. Padel och Foster (2005) samt Vermeir och Verbeke (2006)
argumenterar för det de kallar ett gap mellan attityder och konsumentbeteende.
Exempelvis pris har onekligen en stor inverkan på vilka produkter en konsument väljer
och flera konsumenter är färdiga att betala ett premium för matvaror med specifika
egenskaper som exempelvis ett litet ekologiskt fotavtryck, men endast förutsatt att premiet
är rimligt (Padel & Foster, 2005) och konsumenter kan alltså komma att förbise sina
värderingar och attityder ifall andra faktorer tillfredsställer flera behov. Även Hume
(2010) argumenterar för ett gap mellan attityder och verklig konsumtion, då hon påstår att
unga konsumenter tillhörande generation Z är mycket medvetna om hållbarhetsproblem
men ändå inte beaktar detta i sin konsumtion.
4.1

KONSUMTIONEN AV LIVSMEDEL

Enligt Hauser et al. (2013) spelar konsumenters värderingar en stor roll vid val av
livsmedel och de påstår att flera konsumenter är villiga att betala ett högre pris för
exempelvis organiska livsmedel på grund av etiska och moraliska skäl. Skribenterna i
fråga påstår att konsumenters värderingar även styr deras attityder vad gäller olika sorter
av livsmedel, då exempelvis någon som är mån om miljön kanske förhåller sig negativt
till färdigmat då dessa i regel är packade oekologiskt. Konsumenters värderingar och alla
22

önskade attribut i livsmedel kan dock inte alltid samtidigt realiseras, varför
livsmedelskonsumtionen kan tänkas styras av hur konsumenter balanserar mellan sina
värderingar och behov, exempelvis mellan hållbarhet och pris eller smak och hälsa (Padel
& Foster, 2005; Hauser et al., 2013). Hauser et al. (2013) argumenterar för att
konsumtionen av livsmedel styrs av framför allt attityder, inte värderingar, även om
värderingarna ger upphov till attityder. Detta baserar sig på idén om att konsumenter i ett
vardagligt sammanhang inte utvärderar ifall varje enskild produkt passar ihop med deras
personliga värderingar, men att deras attityder till specifika matvaror kan påverka deras
köpbeteende på lång sikt. Till vilken mån attityder verkligen påverkar den vardagliga
konsumtionen av livsmedel är dock omstritt och diskuteras i kapitel 3.2.4.4 om attityder
och övertygelser.
Enligt Varmavuori (2020) har demografiska faktorer som exempelvis ålder, kön, inkomst
eller civilstånd även en betydande inverkan på konsumtionen av livsmedel och alltså kan
en stor familj tänkas prioritera annat än exempelvis en ung ensamboende vuxen vid val av
livsmedel. Detta menar Varmavuori (2020) att syns exempelvis i hur konsumtionen av
växtbaserade drycker fördelar sig inom den finländska huvudstadsregionen, där det
förekommer stora skillnader olika stadsdelar emellan. Således är det inte sagt att
förhållningssätten till ekologisk hållbarhet är desamma inom exempelvis alla stadsdelar
eller kretsar. Detta då valen av livsmedel som tidigare nämnt kan utgöra en stor del av
konsumenternas identitet, något som i sig kan komma att påverka var de väljer att bo eller
med vem de umgås.
4.2

HUR KONSUMENTER RESONERAR KRING ANIMALISKA LIVSMEDEL

Tidigare forskning av exempelvis Tucker (2014), Clonan et al. (2015), Stubbs et al.
(2018), Palomo-Vélez et al. (2018), Sanchez-Sabate et al. (2019) samt Happer och
Wellesley (2019) tyder på att ekologisk hållbarhet de facto sällan är den primära orsaken
till att någon väljer en vegetarisk/vegansk diet eller att minska på sin köttkonsumtion. Den
huvudsakliga orsaken är oftast snarare hälsa eller etiska aspekter associerade med djurens
välfärd.

23

Tucker (2014) undersöker till vilken mån konsumenter i Nya Zeeland är villiga att justera
deras konsumtion av livsmedel av skäl som hänför sig till ekologisk hållbarhet. Av
respondenterna i studien uttryckte majoriteten att de förhåller sig positivt till en mindre
köttkonsumtion, men skälen till detta var i de flesta fall relaterade till pris, smak eller
hälsa, snarare än ekologisk hållbarhet. Av 69 respondenter var det endast tio personer som
nämnde ekologisk hållbarhet som drivare till en mindre konsumtion av köttprodukter.
Skribenten hävdar att de primära orsakerna till att inte reducera köttkonsumtionen hänför
sig till svårigheter i att bryta vanan av att äta kött samt av att tillreda vegetariska måltider.
Clonan et al. (2015) analyserar brittiska konsumenters förhållningssätt till rött och
processat kött samt hur de upplever att dessa produkter påverkar hälsa, djurens välfärd
och miljön. Skribenterna finner att mindre än en femtedel av konsumenterna anser att
klimatförändringen kan bekämpas genom en mindre konsumtion av kött, mejeriprodukter
och ägg. Därtill argumenterar skribenterna för att hälsa och djurens välfärd har en större
inverkan än ekologisk hållbarhet på att minska konsumtionen av köttprodukter. Detta är
även i linje med Stubbs et al. (2018) som även de argumenterar för att ekologisk hållbarhet
mera sällan driver en förändring i matvanor än hälsa, etiska skäl eller kostnader och påstår
därmed att försök att minska konsumtionen av kött genom att poängtera endast
hållbarhetsaspekten sällan är särskilt effektiva. Skribenterna finner även att konsumenter
i regel är rätt mottagliga till idén om att minska på köttkonsumtionen av hållbarhetsskäl,
men att de sällan har motivationen eller kunskapen för att verkligen förändra sina
konsumtionsvanor. Detta stämmer överens med forskningsresultat av Nestle, Wing, Birch,
Disogra, Drewnowski, Middleton, Sigman-Grant, Sobal, Winston och Economos (1998),
som argumenterar för att matvanor är speciellt svåra att fundamentalt ändra på ifall inte
fördelarna med en ny diet konstant överväger nackdelarna.
Clonan et al. (2015) argumenterar även för att kvinnor i regel är mera benägna att minska
sin köttkonsumtion och att särskilt kvinnor i över 60 års-åldern i regel förhåller sig mera
positivt till frågor om djurens välfärd. Stubbs et al. (2018) finner däremot att särskilt unga
konsumenter i generation Z är mera mottagliga till att anamma en mera hållbar diet, drivet
främst av ekologiska skäl.

24

Sanchez-Sabate et al. (2019) undersöker tio stycken akademiska artiklar som behandlar
konsumenters attityder gentemot att minska på köttkonsumtionen av miljöskäl och
argumenterar även för att ekologisk hållbarhet sällan är den huvudsakliga orsaken till att
någon väljer en vegetarisk eller vegansk diet. Det är dock värt att notera att de analyserade
artiklarna huvudsakligen undersökt skälen till att bli vegetarian eller vegan, snarare än att
enbart minska köttkonsumtionen eller bli så kallad flexitarian. Detta är speciellt viktigt att
poängtera, givet att en del nya studier tyder på att allt flera unga vuxna väljer att minska
på köttkonsumtionen på grund av klimatet och miljön, även om de inte nödvändigtvis
slutar äta kött helt och hållet (Pellman Rowland, 2018; Eriksson & Lagerstedt, 2019;
Ballard & Bruce, 2020).
Vad gäller ekologisk hållbarhet argumenterar Sanchez-Sabate et al. (2019) för att
konsumenter lägger mera vikt vid miljöpåverkan av produktionsmetoder och distribution,
exempelvis transport och förpackningar, snarare än miljöpåverkan av råvaran i sig. Därtill
fann skribenterna att flera konsumenter inte upplever att de måste begränsa sin
köttkonsumtion för att uppnå en hållbar diet. Skribenterna argumenterar även för att
miljöskäl kan motivera till att minska köttkonsumtionen till en viss utsträckning, men
sällan påverkar matvanor fundamentalt. De största barriärerna till en mindre
köttkonsumtion är enligt skribenterna framför allt sociokulturella samt relaterade till smak
och faktumet att konsumenter har svårt att föreställa sig en diet utan eller med mindre
köttprodukter. Avslutningsvis konstaterar skribenterna att även om miljöskäl sällan är
huvudorsaken till att någon väljer en vegetarisk eller vegansk diet, kan eftersträvan av en
ekologiskt hållbar diet tillsammans med hälsoskäl och djurens välfärd ha en inverkan på
konsumenters vilja att dra ner på sin köttkonsumtion.
Även Happer och Wellesley (2019) argumenterar för att ekologisk hållbarhet sällan är den
drivande faktorn till en mindre köttkonsumtion, utan snarare en del av andra aspekter som
djurens välfärd och hälsoaspekten. Skribenterna påpekar även att förhållningssätten till en
mindre köttkonsumtion varierar mellan olika länder, då befolkningen i olika länder har
olika uppfattning om kopplingen mellan klimatförändringarna och produktionen av
animaliska livsmedel.

25

Enligt Rosenfeld et al. (2020b) kan orsakerna till att någon väljer att konsumera mindre
animaliska produkter eller åtminstone vela framstå som att de gör det, även härledas till
hur konsumenterna önskar framstå i andras ögon samt deras sociala identitet. Exempelvis
Plante et al. (2019) argumenterar för att konsumenter i specifika situationer kan önska
framstå som vegetarianer, medan de i andra sammanhang inte identifierar sig som
vegetarianer och alltså kan dels den sociala omgivning, dels konsumentens sociala
identitet även ha en inverkan på hur mycket animaliska produkter någon konsumerar.
Enligt Siegrist och Hartmann (2019) har konsumenter som upplever att kött samt sojabaserade substitut har en negativ inverkan på klimatet, även en större tendens att köpa
ekologiskt kött. Skribenterna argumenterar för att detta eventuellt kunde bero på att
hållbarhetsmedvetna konsumenter genom konsumtionen av ekologiskt kött upplever att
de kan minska sin klimatpåverkan utan att ändra sina matvanor. Detta trots att tidigare
forskning kring klimatpåverkan av ekologiskt kött inte gett entydiga resultat och
exempelvis argumenterar Searchinger, Wirsenius, Beringer och Dumas (2018) för att
ekologisk köttproduktion de facto har en större inverkan på klimatet än konventionell
köttproduktion.
4.3

SAMMANFATTNING AV TEORETISK REFERENSRAM

Konsumtionen av livsmedel styrs av ett antal olika faktorer och är för flera konsumenter
starkt kopplat till deras värderingar (Hauser et al., 2013), samtidigt som andra faktorer
som exempelvis pris, tillgänglighet och varans förmåga att tillfredsställa behov kan ha en
betydligt större inverkan på köpbeslutet för andra (Tucker, 2014). Konsumenter förhåller
sig alltså mycket olika till vad som är viktigt vid köp av livsmedel och för flera kan valen
av livsmedel och dieter även utgöra en stor del av den sociala identiteten.
Studier och undersökningar publicerade under de senaste åren tyder dock på att allt flera
konsumenter, speciellt bland unga vuxna, medvetet börjat dra ner på konsumtionen av
animaliska livsmedel framför allt på grund av klimatet och miljön (Pellman Rowland,
2018; Eriksson & Lagerstedt, 2019; Ballard & Bruce, 2020) och alltså tyder detta på att
konsumenters uppfattningar om vad som är viktigt vid val av livsmedel även kan förändras
över tid, då främjande av ekologisk hållbarhet på basis av majoriteten av tidigare forskning
26

haft en relativt liten inverkan på konsumenters konsumtion av animaliska livsmedel i
jämförelse med exempelvis etik eller hälsoskäl (Tucker, 2014; Clonan et al., 2015; Stubbs
et al., 2018; Palomo-Vélez, et al., 2018; Sanchez-Sabate et al., 2019; Happer & Wellesley,
2019). Resultaten tyder på att ekologisk hållbarhet fått en större betydelse vid val av
livsmedel och att det åtminstone haft någon inverkan på konsumenters köpbeteende.
Resultaten ur tidigare forskning är dock fortfarande något omstridda, då konsumenternas
intresse för miljö och hållbarhet ändå inte har haft någon speciellt stor inverkan på
konsumtionen av animaliska livsmedel i exempelvis Finland.

27

5

METOD

I detta kapitel presenteras den kvalitativa forskningsmetoden som används i avhandlingen
samt dess egenskaper och begränsningar. Därtill beskrivs även datainsamlingsprocessen.
Avhandlingens empiriska undersökning kommer genomföras med en kvalitativ
forskningsmetod, nämligen fokusgruppintervjuer med unga vuxna (18–34 år) bosatta i
Finland. Diskussionerna i fokusgrupperna kommer huvudsakligen fokusera på vad som
styr respondenternas köpbeteende och konsumtion av livsmedel, hur attityder till
konsumtionen av animaliska livsmedel påverkar deras konsumtion av livsmedel samt hur
viktigt hållbarhet är för dem. För undersökningen kommer unga vuxna, tillhörande
generation Z och Y, av olika kön och med olika dieter och levnadsvanor inkluderas i de
olika fokusgrupperna. Segmenteringen av människor och att begränsa studien till att
inkludera enbart unga vuxna kunde kanske ifrågasättas, men då tidigare forskning av
exempelvis Hume (2010) samt Stubbs et al. (2018) tyder på olika konsumtionsmönster de
olika åldersgrupperna emellan, torde detta även göra resultaten mera jämförbara.
Efter att ha genomfört fokusgruppsintervjuer med respondenterna, kommer de empiriska
resultaten ur fokusgruppintervjuerna därefter jämföras med teori och resultat ur tidigare
forskning.
5.1

SKILLNADEN MELLAN EN KVANTITATIV OCH EN KVALITATIV FORSKNINGSMETOD

Akademiska

forskningsstrategier

delas

ofta

in

kvantitativa

och

kvalitativa

forskningsmetoder (Bryman & Bell, 2011, s.49). Skillnaden mellan en kvalitativ och
kvantitativ forskningsmetod kan definieras utifrån ett antal specifika egenskaper för
metoderna.
Bryman och Bell (2011, s.49) definierar kvantitativ forskning som en forskningsmetod i
vilken kvantifiering av data och teoriprövning utifrån tidigare forskning och teorier
betonas. Vad detta innebär är att kvantitativ forskning genererar resultat som ofta baserar
sig på siffror och som således lätt kan jämföras med tidigare eller framtida forskning. En
kvantitativ forskningsmetod genererar därmed ofta resultat som är lätta att tolka och kan

28

exempelvis visualiseras med tabeller och grafer, men å andra sidan förser denna metod
inte forskaren med insyn och förståelse kring vad som drivit dessa resultat.
Kvalitativ forskning avser enligt Bryman och Bell (2011, s.49) en forskningsmetod i
vilken ord och tankar ligger i fokus och där det centrala ofta är att generera teorier snarare
än att pröva äldre teorier. Detta är dock inte alltid fallet, då en kvalitativ metod även kan
användas för teoriprövning likt en kvantitativ metod (Bryman & Bell, 2011, s.50).
Kvalitativ forskning definieras ofta som forskning inom vilken kvantitativa data inte
insamlas, men definitionen av kvalitativ forskning som all den forskning som kvantitativ
forskning inte är, har även kritiserats (Bryman & Bell, 2011, s.391). Några karaktärsdrag
för majoriteten av kvalitativ forskning är dock att den i regel är mera betonad på ord
snarare än siffror, att den utgår ifrån deltagarnas perspektiv, att forskaren bygger en
relation till eller är i direkt kontakt med respondenterna och att det handlar om att skapa
en fundamental förståelse för vad som driver de observerade resultaten (Bryman & Bell,
2011, s.419–421). I fokus står speciellt hur respondenterna resonerar och tänker, för att
forskaren ska kunna skapa sig en kontextuell förståelse för respondenternas beteenden och
värderingar. Fördelen med en kvalitativ forskningsmetod är att den i flera fall ger
forskaren mera omfattande information än en kvantitativ forskningsmetod, ett resultat av
en närmare interaktion mellan forskare och respondenter i kvalitativ forskning (Bryman
och Bell, 2011, s.419–421).
5.1.1 Val av kvantitativ eller kvalitativ undersökningsmetod
I avhandlingen kommer som sagt en kvalitativ undersökningsmetod användas då fokus
ligger på framför allt attityder och uppfattningar. Valet av en kvalitativ
undersökningsmetod i denna avhandling beror på eftersträvan av att få en kontextuell
förståelse för hur unga konsumenter resonerar kring valet av livsmedel och vilken roll
hållbarhet har, snarare än att undersöka exempelvis exakt hur många konsumenter som
äter vegetariskt av hållbarhetsskäl. Detta för att skapa en mera omfattande inblick i vad
som egentligen styr konsumtionen av livsmedel samt för att kunna analysera innebörden
av hållbarhet vid val av livsmedel.

29

Givet den stora arbetsbördan associerad med att transkribera och analysera
fokusgruppsdiskussioner, kunde kanske enkäter vara en mera effektiv metod för att få en
inblick i hur en större skara unga vuxna förhåller sig till konsumtionen av animaliska
produkter. Enkäter ger dock inte de intervjuade respondenterna möjligheten att i samma
utsträckning redogöra och argumentera för sina åsikter eller omformulera frågor (Bryman
& Bell, 2011, s.247), varför dessa inte torde generera lika kvalitativa resultat som
fokusgrupper. Respondenterna i enkäter finner alltså kanske inte ett alternativ för att
kunna kommunicera det de menar och hur de resonerar. Enkäter fungerar väl för att samla
in svar på simpla frågor men då det rör sig om att förstå sig på attityder kan dessa svar
ofta bli för korta och intetsägande, speciellt då respondenter ofta tröttnar på frågorna och
därmed inte svarar utförligt (Bryman & Bell, 2011, s.248). Därmed anses fokusgrupper
vara en bättre metod än enkäter i denna avhandling.
5.2

FOKUSGRUPPMETODEN

Fokusgruppmetoden är en av de vanligaste kvalitativa undersökningsmetoderna och
lämpar sig väl i situationer där diskussionen flera respondenter emellan förväntas ge en
insyn i respondenternas beteende, attityder och tankar (Davis, 2012, s.150) och definieras
av Bryman och Bell (2011, s.507) som att man samtidigt intervjuar flera personer och
fokuserar på ett specifikt ämnesområde. Enligt Eriksson och Kovalainen (2008) skiljer sig
fokusgruppmetoden

ifrån

övriga

gruppintervjuer

genom

att

forskaren

eller

diskussionsledaren i en fokus grupp uppmanar deltagarna till en interaktiv diskussion
sinsemellan som även består av att respondenterna kan ställa frågor till varandra. Således
förser fokusgruppmetoden forskaren med en insyn i inte endast respondenternas åsikter,
utan även hur de reagerar till de övriga respondenternas svar och skapar gemensamma
åsikter samt hur respondenternas attityder och förhållningssätt påverkar varandra (Happer
& Wellesley, 2019). Markowski och Roxburgh (2019) påpekar även att fokusgrupper ofta
förser forskaren med mera insyn än en strukturerad intervju, då det fria formatet ger
upphov till spontana diskussioner och reflektioner. Därmed kan denna metod tänkas ge
upphov till en djupare diskussion där respondenterna är tvungna att verkligen ifrågasätta
sina egna attityder och argumentera med övriga respondenter. Dock är distinktionen
mellan fokusgrupper och gruppintervjuer något svårdefinierad, varför begreppen ofta

30

även används som synonym för varandra (Bryman & Bell, 2011, s.508). Enligt Bryman
och Bell (2011, s.508) lämpar sig fokusgrupper speciellt väl för att undersöka
köpbeteende. Denna metod torde alltså vara ett bra val med tanke på avhandlingens syfte.
Fokusgrupper har tidigare även använts i motsvarande akademisk forskning av bland
annat Tucker (2014), Happer och Wellesley (2019) samt Markowski och Roxburgh
(2019), som alla undersöker attityder till eller stigma associerade med konsumtionen av
kött eller en vegetarisk diet. Tucker (2014) baserar sin analys om konsumenters attityder
till att minska konsumtionen av kött på 19 fokusgrupper som genomförts i Nya Zeeland.
Antalet respondenter per fokusgrupp begränsades till fyra, för att säkerställa att
respondenterna inte överröstar varandra och varade ca 1,5 timmar. I fokusgrupperna
deltog personer av alla åldrar samt av olika etnisk bakgrund och majoriteten av
respondenterna var köttätare.
Happer och Wellesley (2019) använde sig av fokusgrupper för att få en inblick i framför
allt hurdana attityder och uppfattningar respondenterna har om klimatförändringarna och
köttkonsumtionens koppling till detta, hur konsumenterna reagerar på ny information samt
hur deras sociala bakgrund påverkar deras uppfattningar. Enligt Happer och Wellesley
(2019) leder den kvalitativa forskningsmetoden till ett litet datasampel och således ett
resultat som inte är representativt för hela populationen. Detta torde dock inte utgöra något
större problem, då syftet är att få en inblick i hur respondenterna resonerar kring
köttkonsumtionen, snarare än exakta fakta kring exempelvis hur många som konsumerar
kött eller inte. Happer och Wellesley (2019) använder sig av nio stycken fokusgrupper i
de fyra länder som undersöks. Samtliga fokusgrupper bestod av sex stycken respondenter
från samma socioekonomiska grupp. Därefter analyserar skribenterna resultaten ur såväl
ett geografiskt som ett socioekonomiskt perspektiv.
Markowski och Roxburgh (2019) använder sig av fokusgrupper för att undersöka till
vilken mån ett veganskt stigma och attityder till veganer och vegetarianer hindrar
människor från att övergå till växtbaserade dieter. Enligt skribenterna lämpar sig
fokusgrupper speciellt väl för att samla kvalitativa data om matval och preferenser. De
påpekar därtill att fokusgruppmetoden förser forskaren med proprietär information och

31

insikt som spontant uppstår under fria diskussionsformer, snarare än i en strukturerad
intervju. (Markowski & Roxburgh, 2019)
5.2.1 Datainsamling - att genomföra fokusgruppintervjuer
Val av diskussionsledare

Planering av fokusgruppernas komposition

Bearbetning av ett manuskript

Val av antal fokusgrupper

Genomförande av fokusgruppintervjuer

Sammanfattning av fokusgruppintervjuer

Reflektion kring utvecklingsförslag inför nästa intervju

Transkribering av fokusgruppintervjuer

Analys
Figur 5

Datainsamlingsprocessen i fokusgruppmetoden (Davis, 2012)

32

I avhandlingen har datainsamlingen gjorts utifrån Davis (2012) tolkning på
datainsamlingsmetoden för en fokusgrupp, som även presenteras i figur 5 på sidan 31.
Enligt Davis (2012, s. 152–153) börjar planeringen av en fokusgrupp med valet av en
diskussionsledare, som i detta fall även är avhandlingens skribent, samt av att planera
kompositionen av och karaktärsdragen i fokusgrupperna. Davis (2012, s.152) poängterar
innebörden av att diskussionsledaren är en bra lyssnare och får respondenter att känna sig
bekväma, varför dessa faktorer kommer ägnas mycket tanke av avhandlingens skribent.
Respondenter sägs vara mera benägna att fritt uttrycka sina åsikter och tankar samt
engagera i diskussion då de känner sig bekväma med omgivningen och de övriga
respondenterna (Davis, 2012, s.156), varför de olika fokusgruppernas respondenter
kommer väljas med detta i åtanke. Detta betyder dock inte att samtliga respondenter inom
någon specifik grupp bör vara identiska på alla sätt (Davis, 2012, s.157). Efter valet av
diskussionsledare

görs

även

manuskriptet

för

fokusgruppen,

det

vill

säga

diskussionsunderlaget diskussionsledaren använder för att styra diskussionen och som
ofta liknar en intervjuguide, även om frågorna i fokusgruppmanuskript sällan är lika
specifika (Davis, 2012, s.154). Ofta delas manuset in i några teman med olika
underrubriker och där tillhörande frågor, för att säkerställa att allting som är relevant
diskuteras inom fokusgruppens tidsramar. Utgångsläget är att intervjufrågorna kommer
ställas i samma ordning i de olika fokusgrupperna men detta kan även justeras ifall
diskussionen naturligt övergår till något specifikt ämne. Bryman och Bell (2011, s.484)
betonar även hur viktigt det är att frågorna är välformulerade, varför dessa kommer ägnas
speciell åtanke så diskussionerna kan fortlöpa så väl som möjligt.
Efter formuleringen av ett manus bör mängden fokusgrupper som genomförs fastställas.
Davis (2012, s.157) argumenterar för användningen av minst två fokusgrupper per
geografi inom vilken undersökningen genomförs men då fokus i avhandlingen ligger på
endast Finland, görs tre fokusgrupper för att få med tillräckligt olika synpunkter. Valet av
platsen där fokusgrupperna genomförs och tiden då de genomförs är även viktigt och
Davis (2012, s.158) argumenterar för att en avslappnad omgivning är att föredra för att
respondenterna ska kunna uttrycka sig fritt och känna sig bekväma.

33

Givet den rådande coronavirus-pandemin begränsades antalet fokusgrupper till tre
stycken. Detta för att begränsa interaktioner respondenter emellan och således stoppa
smittspridningen. Videointervjuer kunde visserligen ha tillagts, men uteslöts då dessa
kunde tänkas ge upphov till en annorlunda diskussionsmiljö än den som präglat de övriga
fysiska fokusgrupperna. Davis (2012, s.165) påstår exempelvis att virtuella fokusgrupper
i flera fall ger respondenterna mera tid att tänka än i en normal fokusgrupp, varför
resultaten ur virtuella fokusgrupper heller inte kunde jämföras med spontana svar i de
fysiska fokusgrupperna.
Idealt inleder diskussionsledaren fokusgrupperna med att presentera sig själv, sin roll som
diskussionsledare

samt

ämnet

som

ska

diskuteras

(Davis,

2012,

s.161).

Diskussionsledaren bör även poängtera att det inte är frågan om en gruppintervju, utan
snarare en gruppdiskussion där respondenterna i första hand talar till varandra, inte
diskussionsledaren. Därtill informerar diskussionsledaren i detta fall även respondenterna
om att fokusgrupperna bandas men att respondenterna förblir anonyma i avhandlingen.
Fokusgrupperna kommer ledas utifrån ett manuskript med diskussionsämnen och ett antal
frågor, varutöver det kan kompletteras med ytterligare frågor till gruppen för att
säkerställa

att

respondenterna

håller

sig

till

ämnet.

Således

kommer

fokusgruppdiskussionerna likna semistrukturerade intervjuer, där de intervjuade får
reflektera fritt kring ämnet men där diskussionsledaren kontrollerar tidsanvändningen och
diskussionens lopp. Ett manuskript med ett antal på förhand bestämda frågor till grupperna
används för att bättre kunna jämföra diskussionerna de olika fokusgrupperna emellan.
Enligt Eriksson och Kovalainen (2008) består en fokusgrupp vanligtvis av en
diskussionsledare, som ofta även är forskaren, samt av två till tio respondenter som
diskuterar om ämnet.
Efter den egentliga diskussionen bör diskussionsledaren även sammanfatta diskussionen
för att säkerställa att hen skapat sig en korrekt uppfattning om respondenternas tankar och
idéer. Därtill bör diskussionsledaren även se över diskussionsfrågorna och manuskriptet
för fokusgrupperna efter den första sessionen, för att se ifall detta kan förbättras inför nästa
fokusgrupp. (Davis, 2012, s.161–162)
34

Fokusgrupperna bandas av diskussionsledaren för att kunna analyseras mera i detalj efter
fokusgruppsdiskussionerna och för att säkert notera allting som är relevant. Därefter
transkriberas även diskussionerna för att ytterligare bearbetas och för att kunna användas
i avhandlingen i form av såväl analyser av det diskuterade som citat ur diskussionerna.
5.2.2 Fokusgruppernas struktur
Fokusgrupperna strukturerades enligt följande: inledningsvis fick respondenterna
redogöra för sina åsikter kring specifika frågeställningar som hänför sig till konsumtionen
av livsmedel, köpprocessen samt hållbarhet, för att skribenten skulle få en inblick i dels
hur respondenterna tänker, dels hur deras konsumtion av livsmedel ser ut samt vilken roll
hållbarhet har för dem. Fokusgrupperna utgick ifrån ett manuskript som presenteras i
bilagorna och som strukturerats tematiskt utifrån de tre forskningsfrågorna som
presenteras i kapitel 1.2 på sida 3. Efter diskussionen av frågeställningarna och ämnena i
fråga, ombads respondenterna diskutera huruvida de håller med om eller motsäger sig ett
antal påståenden som hänför sig till inverkan av de olika livsmedlens produktion på
klimatet. Trots att fokusgrupperna strukturerats utifrån ett robust set med förutbestämda
frågor, gavs respondenterna plats att diskutera fritt. Detta ledde till flera spontana
diskussioner som gav upphov till nya intressanta frågeställningar.
Innan de egentliga fokusgrupperna testades även fokusgruppmanuskriptet inklusive
frågeställningar och tidsanvändning med en fokusgrupp bestående av sex respondenter,
som genomfördes i form av ett videosamtal i november 2020. Fokusgruppen varade i 1
timme och 29 minuter. Frågeställningarna och formatet i fokusgruppsmanuset fungerade
väl, men då diskussionen drog ut på tiden, med följden att påståendena inte hann
diskuteras, begränsas antal respondenter i de resterande fokusgrupperna till tre
respondenter per fokusgrupp.
Fokusgrupperna genomfördes i januari och februari 2021 i Helsingfors. Respondenterna i
fokusgrupp 1 utgjordes av en 28-årig kvinna, samt två män i åldern 25 och 30 år.
Fokusgruppen fortgick i 1 timme och 42 minuter. Samtliga respondenter i fokusgrupp 2
var kvinnor, i ålder 27, 29 samt 29 år. Diskussionen varade i 55 minuter. Fokusgrupp 3

35

bestod av en 32-årig man, en 30-årig kvinna samt en 32 år gammal kvinna. Den tredje
fokusgruppen (exklusive testgruppen) varade i 1 timme och 1 minut.
Sammantaget (exklusive testgruppen) utgjorde män en tredje del av respondenterna i
undersökningen och kvinnor två tredjedelar. Givet att resultaten i undersökningen inte
tyder på att män eller kvinnor i regel skulle vara av signifikant olika åsikter, torde denna
lilla diskrepans i antalet respondenter av bägge kön inte utgöra ett problem. Samtliga
respondenter faller i enlighet med syftet inom ålderskategorin ”unga vuxna”, varmed de
olika respondenternas ålder heller inte torde utgöra problem.
5.3

ATT ANALYSERA RESULTATEN UR EN KVALITATIV UNDERSÖKNING

Analysen av fokusgrupperna inleds med bearbetning av materialet, det vill säga
bandningarna och anteckningar från fokusgruppdiskussionerna. Efter transkriberingen
indelas materialet enligt teman, varefter kommentarer och påståenden av respondenterna
jämförs med tidigare forskning och frågeställningarna i avhandlingen. Davis (2012, s.
176) poängterar innebörden av att inte bara notera vad respondenterna säger i
fokusgrupperna och hur de förhåller sig till någon sakfråga, utan att även reflektera kring
varför respondenterna kan tänkas ha de attityder eller åsikter de framför. Dataanalysen har
gjorts löpande i takt med att data samlats in och bygger även till en stor del på en
jämförelse av de olika respondenternas svar.
Enligt Bryman och Bell (2011, s.574) karaktäriseras analysen av kvalitativa resultat av en
brist på klara verktyg och metoder. Vid analys av kvantitativa resultat finns det ofta flera
regler att förhålla sig till, men detta är inte fallet då kvalitativa, och ofta ostrukturerade
resultat analyseras. En ofta nämnd metod för att analysera kvalitativa resultat är det som
kallas tematisk analys och som handlar om att identifiera teman i data. Denna metod är
dock svår att definiera och Bryman och Bell (2011, s. 575–576) argumenterar för att den
således inte heller är speciellt relevant.
De mest grundläggande strategierna för en kvalitativ dataanalys är enligt Bryman och Bell
(2011, s. 576–577) analytisk induktion och grundad teori. Analytisk induktion handlar om
att börja med en frågeställning och därefter definiera hypotetiska förklaringar till
forskningsfrågan. Vid denna metod börjar analysen av data redan då de första resultaten
36

insamlas och ifall något resultat inte stämmer överens med hypotesen omdefinieras denna.
Således blir det en kontinuerlig process, där hypoteserna kan omformuleras i takt med att
resultaten insamlas, för att förse forskaren med en mera nyanserad bild av vad resultaten
indikerar. Grundad teori handlar däremot om att formulera teorier på basis av insamlade
data som analyserats systematiskt och sker ofta parallellt med datainsamlingen. En central
del av grundad teori är det som kallas kodning och avser att bryta ner data i mindre delar
som sedan klassificeras. Detta används för att forskaren skall kunna definiera så kallade
kategorier, som därefter jämförs med varandra utifrån hypoteser för att ge upphov till
teorier. (Bryman & Bell, 2011, s. 576–583)
I avhandlingen har såväl analytisk induktion som grundad teori använts för att analysera
resultaten. Hypoteser har i enlighet med en strategi baserad på analytisk induktion
omdefinierats och justerats under avhandlingens lopp och i fokusgruppsmanuskriptet
ställs även flera liknande frågor av respondenterna för att förse forskaren med en mera
nyanserad bild av respondenternas åsikter. Samtidigt har data från resultaten kodats i
enlighet med en strategi som delvis bygger på grundad teori, där data kategoriseras för att
kunna ge upphov till teorier. Givet hur svårt det är att definiera de olika strategierna för
en kvalitativ dataanalys och då dessa inte är svartvita kan det dock inte konstateras att
någon av de ovannämnda strategierna använts till fullo, utan snarare komplimenterat
varandra. Detta är även helt naturligt, då exempelvis grundad teori enligt Bryman och Bell
(2011, s. 587) efterföljs i olika utsträckning flera undersökningar emellan. Grundad teori
har även kritiserats för att kodning och klassificering kan radera kontexten ur flera
situationer och således ge upphov till mindre insiktsfulla resultat (Bryman & Bell, 2011,
s.593), något som beaktas speciellt noggrant vid resultatanalysen.
Givet att en kvalitativ undersökningsmetod sällan resulterar i mätbara resultat, kan
resultaten i avhandlingen inte lika lätt jämföras med resultat från tidigare forskning, något
som kan tänkas påverka validiteten av resultaten. Således bör forskaren ägna speciellt
mycket uppmärksamhet åt gruppernas sammansättningar och exempelvis respondenternas
socioekonomiska bakgrunder eller ålder kan tänkas påverka resultaten ifall samplet av
respondenter inte är slumpmässigt.

37

5.4

KVALITATIVA METODERS OCH FOKUSGRUPPERS BEGRÄNSNINGAR

Även om en kvalitativ forskningsmetod anses vara den bättre forskningsmetoden givet
avhandlingens syfte, är inte denna metod heller perfekt. Nedan diskuteras begränsningar
och utmaningar associerade med en kvalitativ forskningsmetod och mera specifikt,
fokusgrupper.
5.4.1 Kvalitativa undersökningsmetoders begränsningar
Valet av en kvalitativ undersökningsmetod i avhandlingen baserar sig som sagt på
eftersträvan att få en djupare inblick i hur unga vuxna resonerar vid val av livsmedel samt
hur de upplever att ekologisk hållbarhet påverkar deras konsumtion. Kvalitativa
forskningsmetoder är dock inte perfekta och det är således viktigt att framföra en del av
den kritik som riktats till kvalitativ forskning. Enligt Bryman och Bell (2011, s.416) kan
kvalitativa forskningar vara allt för subjektiva ifall de till en för stor utsträckning baserar
sig på forskarens uppfattningar om vad som är viktigt. Bryman och Bell (2011, s.417)
poängterar därtill att kvalitativa forskningsmetoder ofta även kritiseras för att vara svåra
att replikera då de är ostrukturerade. Således kan resultaten ur olika kvalitativa
undersökningar inte lika väl jämföras med varandra som i kvantitativ forskning. I
kvalitativ forskning är respondenterna sällan slumpmässigt valda och således inte
representativa för en hel population, något som kan förvränga resultaten i forskningen
(Bryman & Bell, 2011, s.417).
Givet utmaningarna associerade med att klart definiera strategier för hur resultaten i en
kvalitativ forskning analyseras, skiljer sig dataanalysen även olika forskningar emellan.
Visserligen finns det riktlinjer inom analytisk induktion eller grundad teori som forskare
kan följa för att analysera resultaten systematiskt, men då bägge strategier bygger på flera
odefinierade och öppna begrepp skiljer sig metoderna olika forskningar emellan ändå åt.
För att säkerställa att resultaten i avhandlingen analyseras i en tillräcklig utsträckning har
således såväl analytisk induktion som grundad teori tillämpats i olika utsträckning för att
förse skribenten med en möjligast bred insyn i resultaten och insamlade data.

38

5.4.2 Fokusgruppmetodens begränsningar
Även om fokusgruppmetoden lämpar sig väl för avhandlingens syfte, har den ett antal
begränsningar man bör vara mån om, för att säkerställa att undersökningen blir så bra som
möjligt. Enligt Bryman och Bell (2011, s.522) har diskussionsledaren mindre kontroll i en
fokusgrupp än i individuella intervjuer, och diskussionsledaren bör säkerställa att alla
relevanta ämnen diskuteras, utan att ställa för ledande frågor. I fokusgrupper blir det även
svårare för diskussionsledaren att notera samtliga respondenters reaktioner och
kroppsspråk, speciellt ifall gruppen är stor. Bryman och Bell (2011, s.522) påpekar även
att mera tystlåtna deltagare kan uppleva det svårt att uttrycka sig i grupp, och
diskussionsledaren i en fokusgrupp bör säkerställa att samtliga deltagare framför sina
åsikter och tankar. Avslutningsvis kan det konstateras att fokusgrupper kanske inte heller
lämpar sig speciellt väl för att diskutera känsliga eller privata ärenden, då detta kan tänkas
ge upphov till obehag hos deltagarna (Bryman & Bell, 2011, s.523).
Trots dessa begränsningar med fokusgruppmetoden anses denna metod vara den som
lämpar sig bäst för avhandlingen och alltså kommer skribenten i stället säkerställa att
fokusgruppsintervjuerna orkestreras med begräsningarna i åtanke, så alla respondenter får
sin röst hörd.

39

6

RESULTAT

I detta kapitel presenteras resultaten från fokusgrupperna. Resultaten består av reflektioner
och tankar framförda av respondenterna i de olika fokusgrupperna och analyseras mera i
detalj i kapitel 7. Respondenterna i fokusgrupperna har anonymiserats genom att ersätta
deras namn med nummer och siffror som anger i vilken fokusgrupp de deltagit (1 – 3)
samt vilken respondent inom gruppen i fråga som det rör sig om (A – C).
6.1

FORSKNINGSFRÅGA 1 – HUR

VIKTIGT ÄR EKOLOGISK HÅLLBARHET FÖR UNGA
VUXNA KONSUMENTER OCH PÅVERKAR DETTA DERAS VAL AV LIVSMEDEL OCH
DIETER?

6.1.1 Konsumtionen av animaliska livsmedel
Majoriteten av respondenterna i fokusgrupperna upplevde att de äter mindre animaliska
livsmedel än för några år sedan. Respondenterna 1A och 1B har genomgått en rätt stor
förändring vad avser deras konsumtion av animaliska livsmedel, medan resterande
respondenter som minskat på konsumtionen av animaliska livsmedel gjort så i en mindre
utsträckning. Respondent 1B påpekade att en orsak till att han övergick till en allt mera
växtbaserad diet var att utbudet på vegetariska livsmedel var bättre då de flyttat utomlands
och att detta inspirerat honom. Respondent 1A sade att konsumtionen av livsmedel för
henne förändrats i takt med att hon blivit mera intresserad av frågor kring ekologisk
hållbarhet och klimatfrågor och att det skett gradvis över de senaste 4–5 åren.
”… det fanns bättre vege utbud [utomlands]… [det] sparra oss till att börja äta mera
vege och veganmat” (Respondent 1B)
Även respondent 1C konstaterade att han dragit ner på konsumtionen av animaliska
livsmedel och speciellt kött, men att denna konsumtion o andra sidan gett upphov till en
större konsumtion av mejeriprodukter som ost, något som även respondent 1B
identifierade i sig själv.
I fokusgrupp 2 konstaterade respondenterna 2A och 2B att de även idag konsumerar
mindre animaliska livsmedel än för några år sedan. Respondent 2A och 2B uppgav båda

40

att det hade en koppling till att de blivit mera måna om att äta hälsosamt, varutöver
respondent 2B även sade att ett större utbud av vegetariska livsmedel gjort det naturligt
att äta mera vegetariskt.
”… jag har nog ätit mera [vegetarisk mat] för just min egen hälsa, men också för att det
finns mer urval och mer alternativ” (Respondent 2B)
Respondent 2C sade däremot att hon äter mera animaliska livsmedel än för några år sedan,
men tillade därefter att det till stor del förklaras av hennes sambos konsumtionsvanor och
att hon utan honom antagligen hade ätit mycket mindre animaliska livsmedel.
I fokusgrupp 3 uttryckte respondenterna 3A och 3B att även deras konsumtion av
animaliska livsmedel och framför allt kött minskat avsevärt under de senaste åren.
Respondent 3B poängterade att det enligt honom blivit lättare att efterfölja en
huvudsakligen vegetarisk diet då vegetariska substitut till köttprodukter utvecklats och då
en så kallad ”vegetrend” gett upphov till flera intressanta vegetariska recept som påminner
om köttbaserade maträtter. Således har enligt respondenten även tröskeln för att pröva på
olika vegetariska recept även sänkts under de senaste åren.
”För oss har det ändrat ganska mycket…vi äter mera vegetariskt.” (Respondent 3A)
”… nu när det har blivit mera liksom pop att äta vege så har det också kommit mera
recept…mindre tröskel att pröva på ett vege alternativ än vad det kanske tidigare har
varit” (Respondent 3B)
Respondent 3C sade även hon, lik respondent 2C, att hon kanske till och med äter mera
kött än för några år sedan men att det även i detta fall drivits av konsumtionsvanor hos
andra personer inom samma hushåll, snarare än av personens vilja att öka på
konsumtionen av kött och övriga animaliska livsmedel.
6.1.2 Förhållningsätt till bekämpningen av klimatförändringarna
Samtliga respondenter i fokusgrupperna uttryckte att de upplever att ekologisk hållbarhet
och bekämpningen av klimatförändringarna är viktigt och något de strävar efter att beakta
i vardagen. Flera respondenter noterade dock att hållbarhet visserligen är mycket viktigt
41

för dem, men att de samtidigt inte tänker på detta hela tiden och att de kanske kunde göra
mera för exempelvis klimatet.
”… [jag] tänker hela tiden på var kan man liksom göra framsteg och var kan man
minska på sina utsläpp, men sen finns det ändå vissa saker som man måst få gjort…”
(Respondent 1B)
Respondent 2C uttryckte det inledningsvis som att hon gör det hon kan, utan att allt för
mycket vara tvungen att dra ner på sin livskvalitet, något som även de övriga
respondenterna höll med om. Respondent 2B konstaterade dock att hon kanske trots allt
kunde göra mera för klimatet och att hon stundvis även har lite dåligt samvete och känner
att hon inte gör allt hon kan.
Respondenterna i grupp 1 poängterade även att det är svårt att exakt definiera hur viktigt
hållbarhet egentligen är för dem, då det berör nästintill allting vi gör och då konversation
kring detta således även blir mycket omfattande och abstrakt. Exempelvis konstaterade
respondent 1A att hon även om hon upplever att hållbarhet är mycket viktigt, samtidigt
inte skulle överväga att inte skaffa barn för att spara på miljön eller dylikt.
I fokusgrupp 3 betonade respondenterna även att ekologisk hållbarhet blivit allt viktigare
för dem under de senaste åren och exempelvis nämnde respondent 3B att det var orsaken
till att han valde att köpa en elbil i stället för en bensindriven bil. Respondenterna
poängterade dock även att man alltid kunde göra mera, men att det även är viktigt att ha
en balans mellan vad som är ekologiskt och vad som är praktiskt, så vardagen inte blir för
utmanande.
”… balans mellan liksom det som funkar i vardagen och sen den här liksom ekologiska
planeringen eller agerande…” (Respondent 3B)
6.1.3 Ekologisk hållbarhet och dess roll på valen av livsmedel
Då respondenterna i grupp 2 ställdes frågan huruvida de tänker på ekologisk hållbarhet
vid val av livsmedel, betonade respondenterna 2A och 2B igen att de i en daglig kontext
kanske inte beaktar hållbarhetsaspekten i den utsträckning de egentligen tycker att de

42

borde. De menade att de ofta köper livsmedel utan att ägna köpen desto mera eftertanke
och att de kanske inte alltid vill tänka på hållbarhetsaspekten associerade med vissa
livsmedel då detta i flera fall är rätt sorgligt.
”… man blir ganska lätt deppig när man börjar tänka på allt det där” (Respondent 2B)
Respondent 2C konstaterade däremot, till skillnad från respondent 2A och 2B, att hon
försöker beakta hållbarhetsaspekten vid köp av livsmedel. Det är dock värt att notera att
respondent 2C nämnde att hon utifrån ett hållbarhetsperspektiv beaktar mängden plast i
förpackningen eller huruvida livsmedel är etiskt producerade, snarare än exempelvis hur
mycket koldioxidutsläpp produktionen av något specifikt livsmedel genererar.
Även i fokusgrupp 3 konstaterade respondent 3A att hon upplever att hon beaktar
ekologisk hållbarhet för lite vid val mellan två liknande produkter. Respondent 3B
argumenterade dock för att det för konsumenter även är svårt att välja vilken produkt bland
två liknande som verkligen är bättre ur ett hållbarhetsperspektiv och att han skulle ägna
det mera tanke ifall det vore lättare att jämföra exempelvis koldioxidutsläppen per produkt
eller dylikt. Respondent 3C instämde med respondenterna 3A och 3B om att det kan vara
svårt att bedöma exakt hur hållbar en specifik produkt är och önskade att det vore lättare
att beakta detta vid köptillfället.
6.1.4 FN:s hållbarhetsmål
Majoriteten av respondenterna var inte bekanta med FN:s hållbarhetsmål och hur de hör
ihop med livsmedelskonsumtionen, men i grupperna 1 och 2 argumenterade
respondenterna 1C och 2C som var bekanta med målen, för att dessa torde uppnås
snabbare ifall konsumenter skulle anamma en mera hållbar diet bestående av mindre
animaliska livsmedel. Även respondenterna 1B och 2B konstaterade att de skulle gissa att
hållbarhetsmålen innehåller delar som hänför sig till konsumtionen av animaliska
livsmedel, även om de inte var bekanta med målen. Respondent 1B tillade även att då han
inte var bekant med målen upplevde han heller inte att dessa har någon inverkan på hur
han konsumerar livsmedel. Respondenterna i fokusgrupp 3 var inte bekanta med målen
och kunde således inte ta ställning till huruvida de torde främjas av en mindre konsumtion
av animaliska livsmedel.
43

6.1.5 Syner på den globala produktionen av animaliska livsmedel
Då respondenterna i fokusgrupperna ställdes frågan hur de ser på den globala
produktionen av kött och mejeriprodukter samt överfiske, varierande svaren något. I grupp
1 betonade samtliga respondenter att de upplever att produktionen av kött och
mejeriprodukter är speciellt problematisk ur ett ekologiskt hållbarhetsperspektiv, medan
respondenterna i grupp 2 snarare fokuserade på den etiska aspekten av köttproduktionen.
Dock uttryckte respondenterna i grupp 1 att produktionen av de animaliska livsmedlen
enligt dem även utgör ett stort etiskt problem, speciellt då det rör sig om massproduktion
och alltså upplevde respondenterna att det finns flera olika problem associerade med den
animaliska livsmedelsindustrin. I fokusgrupp 3 uttryckte även respondenterna 3A och 3B
sin oro över klimatet och djurens förhållanden, varutöver de även konstaterade att
produktionen av animaliska livsmedel inte utgör en effektiv användning av resurser.
Respondent 3C betonade däremot att hon upplever att hon inte är tillräckligt insatt för att
ha en tillräcklig uppfattning om vad som egentligen är ekologiskt och oekologiskt och att
det torde finnas exempel på båda inom produktionen av såväl animaliska som vegetariska
livsmedel.
” [om synen på den globala köttproduktionen] … överanvändning av resurser och
oekologiskt. … inte effektiv användning av resurser…” (Respondent 3B)
Respondent 1A betonade att köttproduktionen, där livsmedel som i stället kunde användas
för att livnära människor ges till boskapsdjur gör industrin ineffektiv och således ohållbar
ur

ett

ekologiskt

perspektiv,

samtidigt

som

djurens

förhållanden

i

massproduktionsanläggningar gör industrin ännu mera problematisk. Respondent 1C
tillade att han som köttätare inte önskar att köttindustrin helt och hållet försvinner, men
snarare att konsumtionen av animaliska livsmedel skulle minskas avsevärt och att den
globala köttproduktionen och konsumtionen av kött idag utgör ett problem ur inte enbart
ett ekologiskt hållbarhetsperspektiv, men även ur en etisk synvinkel och ur ett
hälsoperspektiv.

44

”99,9% av all köttproduktion i världen är jätteproblematisk just utifrån ett
hållbarhetsperspektiv och ett etiskt perspektiv… ur ett hälsoperspektiv” (Respondent
1C)
Därefter tillade respondenterna 1A och 1B som för nuvarande inte äter något kött för att
signalera hur de förhåller sig till industrins inverkan på klimatet, att de möjligtvis kunde
tänka sig öka på sin köttkonsumtion ifall industrin skulle övergå till en mera hållbar
modell. Respondent 1B argumenterade även för att en betydande minskning av den
globala köttproduktionen skulle styra klimatdiskussionen bort från livsmedel, mot industri
samt trafik.
”… [när en förändring i livsmedelskonsumtionsvanor lett till en mindre köttkonsumtion]
kanske man kan börja äta mera [kött] igen. Då den är på en mer hållbar nivå”
(Respondent 1A)
I fokusgrupp 2 fokuserade respondenterna som sagt främst på den etiska aspekten då de
ombads kommentera hur de förhåller sig till den globala köttproduktionen, överfiske och
mejeriprodukter. Respondent 2A konstaterade att hon egentligen inte är så bekant med
hurdana produktionsförhållanden som råder i Finland men att hon heller kanske inte är
färdig att se sanningen som hon gissade att är sämre än det hon hoppats på. Hon tillade
därefter att hon väljer exempelvis organiska ägg eller ägg från frigående höns snarare än
de billigaste och därmed försöker välja mera etiska alternativ. Respondent 2B
konstaterade därefter att hon dragit ner på sin köttkonsumtion främst på grund av
hälsoskäl, men att etiska problem associerade med köttproduktionen även bidragit till
beslutet. Enligt respondenten i fråga var även viltkött ett bättre alternativ än
massproducerat ur ett etiskt perspektiv.
Respondent 3B uttryckte utöver sin oro kring den globala köttindustrin även en oro kring
överfiske och konstaterade att all massproduktion av animaliska livsmedel enligt honom
är problematisk.

45

6.1.6 Inverkan av livsmedelsproducenters värderingar på valen av livsmedel
Respondenterna i fokusgrupp 1 var eniga om att producenters värderingar kan spela en
roll då de väljer livsmedel, men de förhöll sig något olika till hur stor roll detta har.
Respondenterna 1A och 1B konstaterade att producenternas värderingar har en stor
inverkan på deras konsumtion och att de framför allt undviker specifika varumärken som
de upplever att inte passar ihop med deras värderingar. Därtill konsumerar de även
specifika produkter som de annars kunde tycka att är orimligt dyra, men som passar ihop
med deras värderingar. Respondenterna i fråga poängterade även att de tror att
konsumenter är villiga att betala mera för produkter som har en bra berättelse bakom sig
och som således verkligen känns som att de gör en skillnad.
”… villig att betala jätte mycket mera om det finns någon story bakom.” (Respondent
1A)
” [Om "Järki Särki”, en livsmedelsprodukt som är gjord på mört och som profilerar sig
som ett ekologiskt val] …inte tycker ja att det är absolut godaste… men nu har vi liksom
några burkar i skåpet bara för att, för att man vill stöda...” (Respondent 1A)
Respondent 1C var däremot mera fundersam kring huruvida producenters värderingar
påverkar konsumtionen. Han argumenterade för att han även om han skulle vela
konsumera produkter av producenter med liknande värderingar, inte skulle undersöka
hurdana värderingar producenterna av samtliga livsmedel har och argumenterade därtill
för att konsumenter har ett kort minne och således glömmer negativa aspekter associerade
med specifika producenter. Respondenten konstaterade således att producenternas
värderingar påverkar honom ytligt, men att han då endast förlitar sig på producenternas
marknadsföring och inte gör någon egen noggrannare undersökning kring de olika
livsmedelsproducenternas värderingar.
”… jag har ingen koll på vad Santa Maria håller på med när jag köper deras
kryddor…” (Respondent 1C)

46

Respondenterna 1A och 1B instämde med respondent 1C om att konsumenter omöjligen
kan ha koll på samtliga livsmedelsproducenters värderingar, men argumenterade trots det
för att värderingarna kan ha en stor inverkan på konsumenter som är medvetna om dem.
”… hör du något positivt, så styr man mot det…” (Respondent 1B)
I fokusgrupp 2 poängterade respondenterna att producenternas värderingar visserligen
spelar en roll, men att priset i flera fall ändå har en större inverkan på köpbeslutet.
”Trots att jag vet att den här etiska, liksom, bakgrunden inte kanske är [på] helt den
nivån… så måst ja välja den produkten som är billigare helt enkelt.” (Respondent 2C)
Respondenterna i fokusgrupp 2 var eniga om att det även till en stor utsträckning beror på
produkten och alltså betonas etik och dylikt mera vid köp av specifika livsmedel.
Respondent 2A argumenterade för att det är lättare att välja mera ekologiska produkter
bland billigare livsmedel då prisskillnaderna inte är så stora, medan prisskillnaderna kan
bli för stora då det gäller dyrare livsmedel. Respondenterna var även eniga om att de i de
flesta fall föredrar inhemska livsmedel framför utländska även om de är lite dyrare.
I fokusgrupp 3 konstaterade respondent 3A att hon gärna skulle säga att producenternas
värderingar spelar en roll, men att de i verkligheten sällan gör det. Respondent 3C
instämde och menade likt respondent 1C att då hon inte är insatt i de olika
livsmedelsproducenters olika värderingar inte heller kan agera utifrån detta. Dock
konstaterade samtliga respondenter i fokusgrupp 3 att svenska Oatly utgör ett undantag,
då

deras

värderingar

och

vision

mycket

klart

framstått

ur

deras

marknadsföringskampanjer.
”… jag har ingen aning vad dom där vege producenternas visioner eller mål är … svårt
att liksom ta ställning till dem eller låta dem på något sätt påverka mina val.”
(Respondent 3B)

47

6.2

FORSKNINGSFRÅGA 2 - VAD ÄR DET SOM DRIVER TILLVÄXTEN AV VEGETARISKA
SUBSTITUT?

6.2.1 Livsmedelsvalen som en del av konsumenternas identiteter
Respondenterna i de olika fokusgrupperna var av något olika åsikter vad avser till vilken
mån deras diet utgör en del av deras identitet, då dess betydelse varierade bland de olika
respondenterna. I fokusgrupp 1 var respondenterna eniga om att dieten och valen av
livsmedel visserligen utgör en del av deras identiteter, på samma sätt som exempelvis
valet av elektricitet, förhållningssätt till bilism eller dylikt. Respondenterna
argumenterade alltså för att det utgör en del av en helhet som handlar om att värna om
miljön och klimatet.
”Det är en helhet, det är inte bara den där maten… det är som en helhet som är viktig.”
(Respondent 1A)
I fokusgrupp 2 poängterade respondent 2C att hennes diet som numera består av en större
andel vegetarisk kost även blivit en del av hennes identitet och att det haft en direkt
inverkan på hur hon känner sig. Respondenten tillade även att hon identifierar sig med
några specifika varumärken inom livsmedelsbranschen. Respondent 2B poängterade även
hon att specifika varumärken kan utgöra en del av identiteten, medan hon däremot inte
tyckte att livsmedelsvalen i det stora hela utgjorde en speciellt stor del av hennes identitet,
då hon snarare konsumerar det hon har lust på i stunden.
I fokusgrupp 3 poängterade respondenterna 3A och 3B att deras diet under de senaste åren
blivit en del av deras identitet då de börjat fundera mera på hållbarhet och respondent 3B
preciserade att ett ekologiskt tänk över lag, inte bara vad avser mat, blivit allt viktigare för
honom. Respondent 3C upplevde dock inte att dieten och val av livsmedel utgör en del av
hennes identitet, även om hon äter rätt mycket vegetarisk mat.
” [Om huruvida livsmedelsvalen utgör en del av respondenternas identitet] Jo,
nuförtiden mer och mer…försöker vara ekologisk…äta mer vegetarisk mat…”
(Respondent 3A)

48

” [Om huruvida livsmedelsvalen utgör en del av respondenternas identitet] … kanske på
en viss nivå… kanske just liksom hållbarhet… inte endast från matens perspektiv men
över lag.” (Respondent 3B)
6.2.2 En vegetarisk trend och ett tryck att konsumera vegetariska livsmedel?
Samtliga respondenter i fokusgrupperna var eniga om att det för tillfället råder en
vegetarisk trend och flera lyfte fram att exempelvis tillväxten i utbudet på vegetariska
substitut även tyder på detta. Respondenterna var dock inte alla övertygade om trenden
påverkat dem speciellt mycket och exempelvis konstaterade respondent 1A att hon
egentligen börjat konsumera mera vegetariskt innan det blev en omfattande trend.
Respondent 1C konstaterade däremot att han upplever att han inte direkt följer trender i
regel men att det med allra högst sannolikhet haft en inverkan på hans konsumtion då det
vegetariska utbudet vuxit i takt med trenden. I fokusgrupp 2 konstaterade respondenterna
även att trenden i fråga vuxit i takt med att kritiska dokumentärer om köttindustrin slått
igenom, samt med ett större intresse för hälsosam mat. Även i fokusgrupp 3 var
respondenterna av mycket liknande åsikt, då respondenterna alla upplevde att det råder en
vegetarisk trend som syns bland deras vänner och i deras umgängeskretsar.
Respondenterna 3A och 3B konstaterade att denna trend även uppmanat dem till att
konsumera vegetariskt och respondent 3B preciserade att han upplever att det blivit mera
intressant att pröva på vegetariska rätter i takt med att flera vänner börjat äta mera
vegetariskt. Respondent 3C upplevde inte att hon personligen påverkats speciellt mycket
av trenden då hon redan för ca 10 år sedan börjat äta mindre kött och sedermera gått
tillbaka till att äta mera kött på grund av matvanorna bland de övriga personerna inom
samma hushåll, men hon upplevde att attityderna gentemot en vegetarisk kost förändrats
betydligt under de senaste åren.
”… det är mera så här tillåtet och okej, och nästan liksom föredras att äta vegetariskt.
För alla vet att det gör bra för jorden och hälsan och så vidare.” (Respondent 3C)
Respondent 1B konstaterade även att det enligt hans uppfattning är speciellt trendigt att
konsumera mindre kött med hänvisning till specifikt ekologisk hållbarhet och
klimatpåverkan. Samtidigt poängterade han att flera konsumenter trots det flyger till andra
49

sidan jorden och kanske använder elektricitet som producerats utifrån fossila bränslen.
Respondent 1C spekulerade kring att det kanske har att göra med att en persons matvanor
syns för dess omgivning, medan få har koll på vilken el deras vänner använder och
konstaterade att han noterat samma fenomen.
Samtliga respondenter i fokusgrupperna 1 och 2 upplevde att det åtminstone inom
specifika kretsar kan finnas ett tryck att avstå från animaliska livsmedel eller att övergå
till en vegetarisk eller vegansk diet. Alla dessa respondenter upplevde dock inte att de
själva påverkats speciellt mycket av detta, då exempelvis respondenterna 1A och 1B, som
främst äter vegetariskt, börjat göra så av egen vilja förrän det blev lika vanligt och således
inte upplevt något tryck. Respondent 1A argumenterade för att detta tryck kan identifieras
i en situation där flera äter vegetariskt och de som äter kött således kan uppleva att det
känns en aning pinsamt att äta kött, givet dess inverkan på klimatet och på grund av etiska
frågor.
”… [det finns en] atmosfär nu i samhället, bland vår ålders människor, … det är inte så
okej att äta kött” (Respondent 1A)
Respondent 1C upplevde även att sentimentet kring att äta kött har svängt under de senaste
fem till tio åren, då det förut killar emellan kunde ha varit pinsamt att vara vegetarian och
idag snarare är pinsamt att inte försöka minska på sin köttkonsumtion.
”… [Jämförelse till hur det var för ca 10 år sedan] då var det pinsamt att
vara vegetarian och nu är det snarare pinsamt att inte försöka sträva mot att vara
flexitarian.” (Respondent 1C)
Respondent 1B kände även igen att det kan finnas ett visst tryck, men förhöll sig samtidigt
mycket kritiskt till de som försöker moralisera andra för att äta kött och tyckte att det vore
bättre att positivt uppmana vissa personer till att äta mindre kött och i stället äta mera
mångsidigt. Respondent 1A tillade därefter att hon till en viss mån instämmer med
respondent 1B, men att hon samtidigt tycker att det inom närkretsen som till exempel
familjen är okej att utmana övriga kring exempelvis deras köttkonsumtion.

50

Respondenterna i fokusgrupp 2 upplevde att det framför allt bland tonåringar kan finnas
ett tryck att äta vegetariskt eller veganskt då exempelvis bloggare och ”influerare” som
flera tonåringar följer aktivt och upplever att de måste efterfölja i minsta detalj, även
övergått till en vegetarisk eller vegansk diet och marknadsför detta aktivt.
I fokusgrupp 3 upplevde respondenterna 3A och 3B att de inte känt något tryck att
konsumera mera vegetariska livsmedel utan snarare själva valt att göra det av diverse skäl.
”… vi har bestämt att äta mera vege … inte känner vi något tryck…” (Respondent 3B)
Respondent 3C hade inte heller någonsin känt någon som helst press på att äta mera
vegetariskt, men tillade att attityder till köttkonsumtionen ändå har förändrats på sistone
och att hon eventuellt skulle ifrågasätta det ifall exempelvis någon närstående till henne
skulle äta rött kött varje dag.
6.2.3 Vegetariska substitut till animaliska livsmedel och deras marknadsföring
I det stora hela förhöll sig respondenterna positivt till vegetariska kött- och mjölksubstitut
som Härkis och Oatly. Även om respondenterna 1A, 1B, 3A, 3B och 3C inte konsumerar
speciellt mycket av dessa produkter upplevde de att de har en viktig funktion i att hjälpa
personer övergå till en diet bestående av mindre animaliska livsmedel, då konsumenter
med dessa råvaror kan hålla sig till bekanta recept. Exempelvis respondenterna 3A och
3B sade att de använde dessa produkter till en början då de ville börja äta mera vegetariskt,
men att de sedermera på grund av smaken gått över till mera sedvanliga vegetariska
livsmedel som exempelvis linser.
”Jag tror de där produkterna är helt jätte viktiga… byta ut malet kött till det där ”vege”
malet köttet och då kan de laga samma recept som alltid” (Respondent 1A)
”… jag håller med om vad respondent A sa…det finns en grupp människor, den stora
massan [som] antagligen behöver sådana raka substitut som du bara kan slänga in som
Härkis i stället för malet kött eller nyhtis i stället för pulled pork” (Respondent 1B)
”... i början på nåt sätt så testa vi mycket på Härkis och nyhtökaura… det blev helt och
hållet bort för att dom hade ganska konstiga smaker” (Respondent 3A)
51

”du behöver inte liksom substituera det där köttet utan du kan göra en helt annan rätt”
(Respondent 3A)
Respondent 3A och samtliga respondenter i fokusgrupp 2 sade dock att de börjat använda
Oatly havremjölk i stället för komjölk och det finns alltså en del produkter som gjort ett
större genomslag än andra. Även Respondent 3C, som sade att hon inte konsumerar
speciellt mycket av vegetariska substitut som efterliknar köttprodukter då smaken enligt
henne inte är speciellt bra, sade att hon ändå gillar havre- och sojabaserade substitut till
mejeriprodukter.
Flera av respondenterna tyckte även att substituten gör det lättare att laga vegetarisk mat.
Respondent 2C tillade dock även att hennes konsumtion av dessa produkter högst
antagligen vore större ifall de inte vore så dyra i förhållande till kött. Därtill konstaterade
respondent 2B att hon fortfarande, trots dessa produkter inte är helt säker kring hur hon
exempelvis ska krydda dessa produkter och att hon kunde tänka sig laga mera vegetarisk
mat ifall hon lärde sig mera om vegetarisk matlagning.
Respondenterna i fokusgrupperna 1 och 2 upplevde i det stora hela att marknadsföringen
av producenter av vegetariska livsmedel inte haft någon större inverkan på deras
livsmedelskonsumtion. Respondent 1C och 2C konstaterade dock att det svenska
varumärket Oatly genom sina marknadsföringskampanjer som driver med mjölkindustrin
torde ha haft en inverkan på dessa respondenters och andra konsumenters konsumtion av
framför allt mjölk. I fokusgrupp 3 argumenterade respondenterna för att en mera intensiv
marknadsföring av vegetariska produkter även påminner konsumenter om att det finns
mera hälsosamma, ekologiska och hållbara alternativ och att de således torde ha en
indirekt inverkan på flera personers matvanor. Som exempel nämnde även respondent 3B
Oatlys marknadsföringskampanjer och respondenterna i gruppen argumenterade för att
dessa exempelvis torde ha haft en inverkan på flera konsumenter utöver de som
konsumerat Oatly.
”… den där synligheten har påverkat en så här generellt sett att konsumera mera grönt.
I och med att man blir påmind om att det finns en massa olika alternativ och påmind om

52

att det kan anses vara ett bättre alternativ vad det kommer till naturen och till ens egen
hälsa” (Respondent 3C)
”Och Oatlys reklamer syns jo jättebra… det påminner mig om att det är liksom ett
hälsosammare … och bättre … [för naturen], så det påverkar nog det där valet av vad
man köper, men inte kanske nödvändigtvis just den produkten.” (Respondent 3A)
6.2.4 Vad skulle styra konsumenter mot en större konsumtion av vegetariska livsmedel?
Då respondenterna i fokusgrupperna ombads kommentera ifall något skulle få dem att
konsumera

mera

vegetariska

livsmedel,

lyftes

pris,

bekvämlighet

och

matlagningskunskaper fram. I grupp 1 konstaterade respondent 1C att han kunde tänka sig
ersätta exempelvis yoghurt med ett substitut på havre, till och med ett som smakar sämre,
ifall de vegetariska livsmedlen skulle vara billigare än de animaliska produkterna.
” [ifall något skulle få respondenten att konsumera mera vegetariska livsmedel] …om
yoghurten skulle kosta 3 gånger mera och havregurt eller vet du motsvarigheter skulle
kosta mindre” (Respondent 1C)
”om det skulle vara jätte mycket billigare… [vara färdig att göra kompromisser vad
avser smak]” (Respondent 1C)
Respondenten i fråga argumenterade för att det skulle krävas en chockhöjning i priser på
animaliska produkter som mejeriprodukter för att verkligen driva en snabb och
fundamental förändring i konsumtionen av dessa produkter. Respondent 1B tillade att
vegetarisk konsumtion vidare kunde öka ifall det gjordes lättare och mera bekvämt att
tillreda vegetarisk mat samt ifall produkter skulle förses med informativa texter och data
om produkter i fråga. Respondent 1C tillade även att flera stora grönsaker som säljs per
styck kan vara för stora för ensamboende konsumenter och att mindre förpackningar och
exempelvis färdigt kluvna grönsaker även kunde göra det lättare att övergå till en diet
bestående av mera vegetariska livsmedel.
I fokusgrupp 2 poängterade respondenterna 2A och 2B att de upplever att de inte har alla
färdigheter som krävs för att själva laga god vegetarisk mat, men att de gärna skulle äta

53

mera vegetariskt ifall någon skulle lära dem. 2B upplevde att detta framför allt beror på
att hon inte hemma blivit lärd hur man skall laga vegetarisk mat då hennes föräldrar sällan
lagat vegetarisk mat och hon således inte vet hur hon exempelvis skall krydda maten i
fråga.
” [Jag skulle] kunna köpa mera om jag sku veta hur ja ska tillreda dom, hur jag ska
smaksätta dom. Men jag vet inte hur jag ska laga dom.” (Respondent 2B)
”… om någon kompis eller någon någonsin sku lära mig så sku jag säkert börja äta
mera [vegetarisk mat] också.” (Respondent 2B)
Respondent 2C sade att hon gärna även skulle äta mera vegetariska substitut till
mejeriprodukter, men att dessa tyvärr är dyra och inte smakar lika bra som normala ostar
och således begränsar hennes konsumtion av dessa vegetariska substitut.
”om det sku finnas ett lika bra substitut för Oltermanni som det finns för liksom malet
kött… jag sku vara så lycklig. Då sku jag inte ha något problem att gå över helt och
hållet [till en vegansk diet].” (Respondent 2C)
” [På frågan av en annan respondent om det inte finns veganska ostar] Det finns men
dom är jättedyra… dom är kanske inte helt lika goda.” (Respondent 2C)
I fokusgrupp 3 nämnde respondent 3C att det i hennes tycke finns ett ganska litet utbud
av god färdig mat inom premium segmentet i mataffärerna och att ett bredare vegetariskt
utbud bland dessa kunde öka hennes konsumtion av vegetariska livsmedel.
Respondenterna 3A och 3B konstaterade att de flesta vegetariska recept enligt dem ofta
tar rätt länge att tillreda och känns underliga, och att de önskade flera snabba vegetariska
recept för att öka konsumtionen av vegetariska livsmedel i vardagen.

54

6.3

FORSKNINGSFRÅGA 3 - VARFÖR VÄLJER INTE FLERA AV DE UNGA VUXNA SOM ÄR
MEDVETNA OM HÅLLBARHETSPROBLEMEN ASSOCIERADE MED KÖTT - OCH
FISKEINDUSTRIN EN MERA MILJÖVÄNLIG DIET?

6.3.1 Kostnaden för en vegetarisk diet i jämförelse med en bestående av animaliska
livsmedel
Respondenterna i de olika fokusgrupperna var eniga om att man visserligen kan göra en
vegetarisk diet billigare än en bestående av animaliska livsmedel, men noterade även att
en vegetarisk diet bestående huvudsakligen av substitut som utvecklats för att efterlikna
kött och mejeriprodukter kan bli dyr. Enligt respondenterna handlar det snarast om
huruvida den vegetariska dieten består av naturliga vegetariska produkter som
obehandlade grönsaker och linser etcetera, eller specialprodukter likt havremjölk och
veganska köttefterliknande biffar.
”Jag skulle säga att det blir billigare men att det är inte billigare om du vill bli
[vegan/vegetarian] och du inte kan laga den där maten. Om du ska ha lika mycket
proteiner i dig från Mifu som du ska från ditt malet kött, då blir det dyrt”
(Respondent 1C)
” [om man inte använder substitut likt exempelvis veganfeta] tror jag att det är
billigare… Men sen just till exempel jag köper Oatlys havregurt, den är helt jätte dyr”
(Respondent 1A)
”… du kan gå billigt, men sen kan det bli dyrt om du börjar köpa liksom
vegetarisk ost… ” (Respondent 2C)
”… linser eller grönsaker … maträtten blir billigare än att välja malet kött i stället. Men
sen om du använder mycket sådana däran substitut som nyhtökaura eller liknande så då
tror ja att priset för maträtten kan vara samma om inte dyrare till och med. För att
priset på de där substituten är ännu vid det här laget ganska högt, jämfört med
köttalternativ.” (Respondent 3B)

55

Respondent 1C tillade även att han upplever att det blivit dyrare att dra ner på
köttkonsumtionen, då han exempelvis ersatt kyckling med jätteräkor och fisk, men att det
snarare är frågan om ett medvetet val och att han kunde äta billigare.
”… för oss har det säkert blivit dyrare, för vi äter mera scampi och dyrare fisk och sånt.
Så att jag tror i och för sig att vi använder lite mera pengar på mat nu än när vi åt lite
mera höna, för att höna är billigt och lätt och så. Men om man sku villa sku man kunna
göra det mycket billigare, men det kanske just är mera en fråga om vad man vill.”
(Respondent 1C)
6.3.2 De viktigaste faktorerna vid val av livsmedel
Då respondenterna valde de tre viktigaste faktorerna som påverkar hur de väljer livsmedel,
poängterade de flesta innebörden av priset. I grupp 1 poängterade respondenterna 1B och
1C framför allt hur viktigt det är att produkterna är rimligt prissatta i förhållande till
kvalitet och respondent 1B poängterade att han exempelvis gärna betalar lite extra för
hållbara val som exempelvis tomatsås gjord på tomater som inte kunnat säljas som sådana
och annars skulle hamna i soporna. Andra viktiga faktorer som betonades i grupp 1 var
smak, näringsvärden och den etiska aspekten associerad med specifika livsmedel eller
varumärke, medan respondenterna i grupp 2 konstaterade att de utöver pris även påverkas
av kvalitet, paketering och varumärken. Även i grupp 3 nämnde samtliga respondenter
pris och näringsvärden, varutöver respondent 3A och 3B nämnde förpackningen och
respondent 3C nämnde att livsmedlen i fråga är snabba att tillreda i vardagen. Respondent
3A tillade även att huruvida produkten är ekologisk kan ha en inverkan vad gäller en del
produkter.
”… beroende lite på produkten, men delvis också kanske liksom det där om det finns ett
mera ekologiskt alternativ” (Respondent 3A)

56

Pris
Kvalitet
Hållbarhet
Smak
Näringsvärde
Etiska aspekter
Varumärke
Förpackning
Ekologiskt eller inte
Lätt att tillreda / praktiskt
Figur 6

De viktigaste faktorerna vid val av livsmedel

Respondent 1C argumenterade för att hållbarhet även styr hans konsumtion av livsmedel,
men att detta mera ligger i bakhuvudet och styr konsumtionen i stora drag, medan det
kanske inte styr vilken variant av samma produkt han väljer.
”hållbarhet och sådant där är någonting som liksom är i bakhuvudet och som styr det
större hela av ens konsumentbeteende” (Respondent 1C)
”hållbarheten kanske styr mig in på en viss hylla [i mataffären], och sen
vilken produkt jag väljer på den hyllan, det beror sen på dom här 3 andra jag sa [pris,
smak och näringsvärde].” (Respondent 1C)
Även respondent 1A konstaterade att hon i de flesta fall planerat vad hon tänker köpa före
hon går till affären och således huvudsakligen väljer ekologiskt hållbara livsmedel, även
om hållbarhet inte nödvändigtvis ägnas mera eftertanke vid jämförelsen av två produkter
i affären.

57

6.3.3 Valet av livsmedel - utifrån värderingar eller i stället det som är praktiskt och
prisvärt?
Vad avser huruvida respondenterna väljer livsmedel utifrån sina värderingar eller vad som
är praktiskt och prisvärt, varierade svaren de olika respondenterna emellan. Respondenten
1A betonade att hennes värderingar alltid skulle hindra henne från att köpa något som hon
upplever att är oetiskt eller ohållbart bara för att det är billigt eller praktiskt, medan
respondenterna 2A, 2B och 3B sade att de tyvärr väljer det de upplever att är praktiskt och
billigt även om de gärna skulle beakta sina värderingar.
”Inte skulle jag någonsin köpa hönsstrimlor bara för att det är praktiskt och prisvärt.
Aldrig.” (Respondent 1A)
”Praktiskt och prisvärt. Tyvärr, så är det nog.” (Respondent 2A)
Respondent 2C beskrev det som en balansgång mellan värderingar och vad som är
praktiskt och billigt, medan respondent 1C lyfte fram att värderingarna kanske styr
livsmedelsvalen i det stora hela och att pris och hur praktiskt något är snarare betonas då
han jämför mellan två likadana produkter på samma hylla i mataffären. Detta var även i
linje med tankarna hos respondent 3B, som argumenterade för att han i de flesta fall redan
innan han går till affären väljer vad han skall köpa och således utgår ifrån värderingar,
medan vad som är praktiskt antagligen skulle ha den största inverkan på beslutet mellan
två produkter i affären. Även respondenterna 3A och 3C betonade att det som är praktiskt
och prisvärt styr köpbeteendet i affären.
”… dina värderingar för dig automatiskt till havregurt hyllan i stället för yoghurt
hyllan…” (Respondent 1C)
”… om hållbarhet är en stor del av dina värderingar så då kommer det att påverka vart
du går i butiken.” (Respondent 1C)
”… om man nu till exempel skulle gå till butiken och där sen fundera, så ja tror att man
sku villa liksom agera enligt principen av värderingarna, men sist och slutligen är de
ändå den där praktiska [aspekten] och lättheten som styr.” (Respondent 3B)

58

Respondent 1B betonade även att flera konsumenter säkerligen skulle önska att välja
livsmedel utifrån sina värderingar, men är tvungna att välja det som är billigt för att ha
råd.
”… flera sku säkert gärna göra det [välja livsmedel utifrån sina värderingar] men har
inte råd med det. Jag tror det också finns.” (Respondent 1B)
6.3.4 Tankar om en högre skatt på animaliska livsmedel och övriga incentiv som
sporrar till en vegetarisk kost
Respondenterna i fokusgrupperna förhöll sig huvudsakligen positivt till en högre skatt på
animaliska livsmedel och argumenterade för att detta torde ha en gynnsam effekt på
klimatet, men dessa var enligt alla inte heller helt problemfria. I fokusgrupp 1 var
respondenterna 1A och 1C klart för en högre skatt på animaliska livsmedel och respondent
1C argumenterade för att detta effektivt torde styra konsumtionen iväg från animaliska
livsmedel, men att det då samtidigt över tid även borde göras motsvarande åtgärder inom
elektricitet, modebranschen och så vidare, för att inte enbart straffa en bransch och dess
näringsidkare oproportionellt mycket, då alla ovannämnda branscher har en stor inverkan
på klimatet och miljön. Respondent 1B var dock inte helt enig vad avser speciellt skatter
och argumenterade för att exempelvis brasilianskt och finländskt kött torde ha olika
inverkan på klimatet, och det vore oenhetligt att beskatta dessa på samma vis.
Respondenten förespråkade i stället användandet av exempelvis subventioner för andra
produkter, men var trots det i det stora hela ändå för att styra konsumenters beteende med
ekonomiska incentiv och verktyg.
I fokusgrupp 2 konstaterade inledningsvis respondent 2B att det säkerligen skulle minska
på konsumtionen av kött men respondenten uttryckte även en oro för att uppfödare av
boskap i detta fall skulle klara sig sämre, vilket kanske kunde ha en negativ inverkan på
hur djuren behandlas. Respondent 2A uttryckte även en oro för lantbrukarna som skulle
beröras samt att det skulle ha en inverkan på arbetsmarknaden. Respondent 2C
förespråkade dock rätt starkt en högre skatt på animaliska livsmedel i och med deras
inverkan på klimatet och miljön och hon argumenterade för att eventuella nackdelar

59

associerade med att lantbrukare blir utan arbete kompenseras av betydligt större fördelar
som att sakta ner klimatförändringarna.
I fokusgrupp 3 förhöll sig samtliga respondenter positivt till en högre skatt på animaliska
livsmedel, då respondenterna i fråga upplevde att pris har en betydande inverkan på flera
konsumenters köpbeteende och således torde vara en effektiv åtgärd.
”Jag tycker att det skulle vara bra … [priset är] kanske det främsta som styr det där
köpbeteendet” (Respondent 3A)
”Jag tycker definitivt att om vi ska på något sätt kunna liksom styra dom stora massorna
mot ett hållbarare livssätt … [måste ske med] sådana här centraliserade åtgärder, likt
som att ändra på skatterna.” (Respondent 3B)
”Jag tror definitivt att det har en inverkan på vårt beteende ifall man skulle lägga en
skatt på dom produkterna som man önskar att ska konsumeras mindre av befolkningen
… Så jag tycker att det kunde va en bra idé, som kunde påverka vårt beteende.”
(Respondent 3C)
Avslutningsvis ombads respondenterna i de olika fokusgrupperna även ta ställning till ett
antal påståenden som hänför sig till klimatförändringar, olika livsmedels miljöpåverkan,
huruvida en vegetariansk kost kan vara hälsosam eller ohälsosam samt till vilken mån
andra konsumenter beaktar ekologisk hållbarhet vid val av livsmedel. Alla respondenter
var eniga om att utsläpp orsakade av människor har en inverkan på klimatet, att
produktionen av animaliska livsmedel utgör ett hållbarhetsproblem, att en vegetarisk kost
kan vara hälsosam samt att en mindre konsumtion av animaliska livsmedel kunde ha en
inverkan på klimatförändringarna. Majoriteten av respondenterna ansåg att endast få
konsumenter beaktar hållbarhet vid val av livsmedel, något som strider mot resultaten i
fokusgrupperna, där samtliga respondenter angett att de försöker beakta hållbarhet vid val
av livsmedel.

60

7

DISKUSSION

I detta kapitel diskuteras resultaten från fokusgrupperna. Diskussionen av resultaten har
kategoriserats i tre kapitel från 7.1 till 7.3, utifrån de i kapitel 1.2 presenterade tre
forskningsfrågorna. Resultaten sammanfattas i det efterföljande kapitel 8.

7.1

HUR VIKTIGT ÄR HÅLLBARHET FÖR UNGA VUXNA KONSUMENTER

Att flera konsumenter i Finland valt att dra ner på sin köttkonsumtion under 2010-talet
(Lehto, 2018) syns även i resultaten ur fokusgrupperna, då en klar majoritet av
respondenterna uttryckte att de dragit ner på konsumtionen av animaliska livsmedel under
de senaste åren. I vilken utsträckning respondenterna har dragit ner på konsumtionen av
kött varierade dock och ett par respondenter hade de facto snarare ökat sin konsumtion av
animaliska livsmedel under de senaste åren. Det är dock värt att poängtera att ingen av
respondenterna medvetet valt att öka på sin konsumtion av animaliska livsmedel och alltså
tyder resultaten på att unga vuxna i en allt större utsträckning börjar ifrågasätta
konsumtionen av dessa livsmedel. Orsakerna till att respondenterna dragit ner på
konsumtionen av animaliska livsmedel varierade även de olika respondenterna emellan,
ifrån hälsoskäl och etiska skäl till hållbarhetsskäl, men en oro för konsumtionen av
animaliska livsmedels påverkan på miljön uttrycktes i samtliga fokusgrupper och torde
således vara en central orsak i det stora hela. Detta strider delvis mot tidigare resultat av
Tucker (2014), Clonan et al. (2015), Stubbs et al. (2018), Palomo-Vélez et al. (2018) samt
Happer och Wellesley (2019) som argumenterar för att ekologisk hållbarhet sällan är
orsaken till att någon väljer att konsumera mindre animaliska livsmedel. Dock är det värt
att notera att denna tidigare forskning främst fokuserat på konsumenter som övergått till
att bli vegetarianer, medan majoriteten av respondenterna i fokusgrupperna inte helt
övergått till en vegetarisk diet. Samtidigt är resultaten även i linje med studier av Pellman
Rowland (2018), Eriksson och Lagerstedt (2019) samt Ballard och Bruce (2020) som
tyder på att allt flera unga vuxna väljer att dra ner på konsumtionen av animaliska
livsmedel på grund av klimatfrågor och hållbarhet.
Då respondenterna ombads redogöra mera i detalj för hur de ser på den globala
köttindustrin, produktionen av mejeriprodukter och överfiske, varierade även svaren de

61

olika grupperna emellan. Där en del respondenter betonade att de upplever att de ovan
nämnda industrierna utgör ett problem ur ett hållbarhetsperspektiv, betonade andra att de
upplever att industrierna karaktäriseras av stora etiska problem. Flera respondenter
uttryckte även att de upplever att speciellt köttproduktionen inte är en effektiv användning
av begränsade resurser, något som åter syftar på ett hållbarhetsproblem. Samtidigt
uttryckte flera respondenter att de inte upplever att de vet tillräckligt mycket för att skapa
sig en stark uppfattning om industrin som sådan och en del unga vuxna kunde alltså kanske
även förhålla sig annorlunda till dessa produkter ifall de hade mera information om
produktionsmetoderna och deras inverkan på exempelvis klimatet eller djurens
förhållanden.
Samtliga respondenter i fokusgrupperna uttryckte att ekologisk hållbarhet och
bekämpning av klimatförändringarna är viktigt för dem och alltså är resultaten vad avser
orsakerna till en mindre konsumtion av animaliska livsmedel hos en del av respondenterna
föga överraskande. Dock uttryckte en del av respondenterna även att de inte alltid tänker
på hållbarhet i den utsträckning de egentligen skulle vela vid val av livsmedel. Detta tyder
i linje med Kotler (2005, s.269) på att konsumenter påverkas av underliggande faktorer
som påverkar deras motivation och köpbeteende och orsakerna till detta varierade ifrån
rutinmässigt köpbeteende och att självmant välja att utesluta negativa tankar till en brist
på tillräcklig information för att kunna välja de mest ekologiskt hållbara alternativen.
Då majoriteten av respondenterna i fokusgrupperna inte var bekanta med FN:s
hållbarhetsmål tyder det på att dessa i sig inte haft någon speciellt stor inverkan på unga
konsumenters förhållningssätt till ekologisk hållbarhet och de livsmedel de väljer, även
om flera av FN:s hållbarhetsmål bygger på samma tankar som respondenterna framfört.
Resultaten i fokusgrupperna tyder på att unga vuxna konsumenter upplever att
livsmedelsproducenternas värderingar är viktigt, men att de trots det inte alltid beaktar
dessa vid köpbeslut. Detta torde bero på att konsumenter omöjligen kan hålla koll på
samtliga livsmedelsproducenters värderingar och missioner och således i flera fall inte har
informationen de behöver för att göra mera hållbara eller etiska beslut. Således tyder detta
även på att livsmedelskonsumtionen bland unga vuxna karaktäriseras av det som
Mossberg och Sundström (2011, s.111) kallar rutinmässiga köp utan någon större
62

informationsinsamling. Då konsumenten väl samlat information om någon produkt och
leverantören, inleds bedömningen av alternativ där exempelvis pris och praktikalitet
jämförs med andra behov och egenskaper som exempelvis en mindre miljöpåverkan, men
denna fas ägnas som sagt ofta lite åtanke vid val av livsmedel. Sammantaget
argumenterade respondenterna alltså för att varumärken visserligen kan ha en påverkan
på konsumtionen. På basis av respondenternas svar kan det dock konstateras att
uteslutandet av specifika typer av livsmedel snarare än specifika varumärken är mera
vanligt och lättare för flera konsumenter. Även om resultaten till skillnad från Giovannini,
Xu och Thomas (2015) inte direkt tyder på någon speciellt stark varumärkeslojalitet bland
unga vuxna, bör det noteras att flera respondenter nämnt Oatly, den svenska producenten
av substitut till mejeriprodukter. Oatly lyftes fram för dels dess klara värderingar och
visioner, dels dess roll i att sporra flera av konsumenterna till att pröva på vegetariska
substitut till animaliska livsmedel. Därmed kan det konstateras att starka varumärken även
haft en betydande roll på flera respondenters dieter.
7.2

VAD ÄR DET SOM DRIVER TILLVÄXTEN AV VEGETARISKA SUBSTITUT?

Resultaten ur fokusgrupperna tyder på att flera unga vuxna konsumenter verkligen
upplever att deras livsmedelsval utgör en del av deras identitet och självbild. Således
upplever flera unga vuxna att de genom sin konsumtion av livsmedel inte enbart uppfyller
fundamentala behov associerade med konsumtionen av livsmedel som exempelvis som
att mätta hunger, utan samtidigt även signalerar sina värderingar och attityder gentemot
exempelvis klimatförändringarna. Därmed kan köp av livsmedel för dessa konsumenter
tänkas uppfylla det som Mossberg och Sundström (2011, s.121) definierar som
nyttoinriktade samt upplevelseinriktade behov. Att majoriteten av respondenterna
upplevde att livsmedelsvalen utgör en del av deras identitet stämmer även överens med
Varmavuori (2020) som påstår att livsmedelsvalen nuförtiden karaktäriseras av en
identitetspolitik och att inte enbart självklara faktorer som pris och näringsvärde styr
konsumtionen av olika sorters livsmedel.
Det är även värt att notera att de respondenter som hade övergått till att äta mindre kött
även i en större utsträckning upplevde att livsmedelsvalen utgör en del av deras sociala
identitet och två respondenter konstaterade även att det blivit det i takt med att de blivit
63

mera medvetna om vilka implikationer oliks livsmedelsval har på miljön. Detta ligger i
linje med Rosenfeld et al. (2020a) som hävdar att vegetarianer i snitt upplever att
livsmedelsvalen utgör en större del av deras sociala identitet än köttätare, även om alla de
respondenter som dragit ner på sin köttkonsumtion inte var vegetarianer. Till skillnad från
resultat av Rosenfeld et al. (2020a), och givet det lilla datasamplet av antal respondenter,
kunde ingen betydande skillnad mellan vegetarianerna och de övriga respondenterna som
dragit ner på sin köttkonsumtion identifieras, vad avser livsmedelsvalens inverkan på
deras identiteter. Det är även värt att notera att ingen respondent uttryckte att de för att
framstå positivt i andras ögon skulle konsumera mera vegetariska livsmedel och att de
heller inte valt att göra så utifrån ett tryck att konsumera mera vegetariska livsmedel.
Således tyder resultaten inte på samma fenomen som det identifierat av Plante et al.
(2019), som argumenterar för att flera väljer att konsumera vegetariska livsmedel främst
för att de upplever att det är till deras fördel att framstå som vegetarianer.
Resultaten tyder inte enbart på att det råder en vegetarisk trend eller att det skett ett
paradigmskifte i flera unga vuxnas livsmedelskonsumtion, utan även att denna till stora
delar drivs av ekologisk hållbarhet. Flera av de unga vuxna i fokusgrupperna uttryckte att
det nuförtiden upplevs trendigt att dra ner på konsumtionen av kött av såväl etiska skäl
som miljöskäl. Samtidigt kan en stor köttkonsumtion ifrågasättas av flera och till och med
ses som genant på grund av dess inverkan på klimatet. Detta tyder i linje med Kotler et al.
(2005, s.259) på att sociala faktorer som vänner och umgängeskretsar verkligen har en
inverkan på köpbeteende, även vad avser livsmedel.
Kallunki (2018) argumenterar för att vegetariska substitut till animaliska livsmedel,
exempelvis havremjölk som kan ersätta mjölk, blivit allt vanligare bland konsumenter
som är måna om miljön och om hälsa. Resultaten i fokusgrupperna tyder på samma
fenomen, då flera av respondenterna börjat använda framför allt havrebaserade substitut
till mejeriprodukter av såväl hälsoskäl som skäl som hänför sig till ekologisk hållbarhet.
Därtill argumenterade majoriteten av respondenterna för att substitut till köttprodukter
även kan göra det lättare att övergå till en mera vegetarisk diet och alltså förhöll de sig
även positivt till dessa produkter. Dock poängterade flera att man även kan efterfölja en
vegetarisk kost utan dessa produkter som försöker efterlikna animaliska produkter, men
64

att dessa säkerligen haft en roll i att uppmana konsumenter till att överväga vegetariska
val oftare. Exempelvis poängterade en respondent att existensen av dessa produkter i sig
själva påminner konsumenter om att överväga miljövänliga livsmedel och således även
torde påverka flera som inte konsumerar de exakta produkterna. Därtill torde produkterna
enligt flera respondenter sporra köttätare till att pröva på vegetariska recept, då de kan
hålla sig till liknande recept som de skulle använda med animaliska livsmedel.
Tillväxten i konsumtionen av animaliska livsmedel kan även till en viss mån antas bero
på marknadsföringen av producenterna av vegetariska substitut. Flera unga vuxna
upplevde att endast närvaron av vegetariska substitut till animaliska livsmedel påminner
dem om att fundera på hållbarhet och äta mera vegetariskt. Samtidigt har
marknadsföringskampanjer av exempelvis Oatly som lyft fram de animaliska livsmedlens
klimatavtryck, även uppgetts ha haft en inverkan på konsumtionen av respondenternas
konsumtion av vegetariska livsmedel.
Enligt resultaten i undersökningen skulle unga vuxna konsumenter även vara färdiga att
övergå till en diet som består av mera vegetariska livsmedel, ifall prisjusteringar skulle
ske eller ifall de skulle lära sig mera om vegetarisk matlagning. Unga vuxna konsumenter
är uppenbarligen åtminstone till någon utsträckning priskänsliga vad avser mat, då flera
uttryckte att de skulle ersätta en del animaliska livsmedel med vegetariska ifall exempelvis
animaliska livsmedel vore dyrare. På basis av resultaten förhåller sig flera unga vuxna
även positivt till en högre skatt på exempelvis kött. Dessa svar tyder på att flera
konsumenter tror att centraliserade åtgärder skulle styra större delar av samhället mot en
mera miljövänlig och ekologiskt hållbar diet. Detta tyder åter på att konsumenter i en
konsumtionskontext inte alltid agerar i enlighet med sina värderingar och attityder (Padel
& Foster 2005; Vermeir & Verbeke 2006), men uppenbarligen är de samtidigt medvetna
om det och intresserade av att styra konsumtionen mot sina värderingar genom
centraliserade åtgärder. Därtill upplever flera unga vuxna som gärna skulle äta mera
vegetariskt av exempelvis hållbarhetsskäl eller hälsoskäl, att de inte har färdigheterna att
tillreda god vegetarisk mat. Detta tyder på att konsumtionen av vegetariska livsmedel
kunde accelereras genom att flera lär sig laga vegetarisk mat. Enligt en del respondenter
är även utbudet på vegetariska färdiga måltider begränsat och då en del vegetariska
65

livsmedel endast säljs i stora förpackningar avstår ensamboende från specifika råvaror,
något som kunde tänkas påverka konsumtionen av vegetariska livsmedel.
7.3

VARFÖR VÄLJER INTE FLERA EN MILJÖVÄNLIG DIET

De viktigaste faktorerna vid val av livsmedel presenteras i figur 6 på sida 54 och var enligt
respondenterna bland annat pris, näringsvärden, etik och paketering. Därtill nämnde flera
att ekologisk hållbarhet även är en viktig faktor, även om det enligt flera respondenter
snarare styr konsumtionen i stora drag, medan det kanske inte på samma sätt beaktas vid
val av två likadana produkter i affären. Således kunde man kanske argumentera för att
ekologisk hållbarhet i regel har en större inverkan på de tidigare faserna i köpprocessen
definierad av Mossberg och Sundström (2011, s.108) som illustreras i figur 3 på sidan 12.
Konsumenternas uppfattningar om ekologisk hållbarhet och en vilja att beakta detta kan
återspeglas som ett behov vid identifieringen av vilka kriterier ett köp skall uppfylla. Det
torde även påverka konsumenternas informationsinsamling, åtminstone i stora drag. Vad
avser bedömningen av alternativ uttryckte dock flera konsumenter att hållbarhet i detta
skede inte mera ägnas samma uppmärksamhet, då det exempelvis i mataffären blir svårt
att avgöra vilken variant av en produkt som utgör det mest hållbara alternativet.
Ekologisk hållbarhet styr alltså kanske konsumenten mot att välja mera vegetariska
livsmedel, men syns inte nödvändigtvis lika mycket som de andra faktorerna vid valet
mellan två likadana produkter. Det kan även konstateras att flera konsumenter förhåller
sig positivt till och har en positiv attityd gentemot ekologisk hållbarhet, samtidigt som
deras köpbeteende tyder på något av ett gap mellan attityder och konsumentbeteende likt
det identifierat av Padel och Foster (2005) samt Vermeir och Verbeke (2006). Padel och
Foster (2005) argumenterar även för att konsumenter är färdiga att förbise sina värderingar
och attityder ifall andra faktorer tillfredsställer flera behov, något som resultaten i
fokusgrupperna tyder på då flera respondenter konstaterat att de väljer ekologiska val
förutsatt att de är rimligt prissatta. Detta stämmer även överens med Hauser et al. (2013)
som argumenterar för att konsumenter är villiga att betala ett högre pris för exempelvis
organiska livsmedel. Att flera respondenter nämnde att förpackningen har en stor inverkan
på köpbeslutet och att även förpackningsmaterialens hållbarhet och miljöpåverkan
påverkar köpbesluten ligger även i linje med resultat av Sanchez-Sabate et al. (2019).
66

Som tidigare poängterat så skulle flera unga vuxna gärna konsumera mera vegetariska
livsmedel än de gör. Detta gap mellan attityder och konsumentbeteende som identifierats
av Padel och Foster (2005) samt Vermeir och Verbeke (2006) är kanske något
överraskande, givet att majoriteten av unga vuxna upplever att priset har en betydande
inverkan på köpbeslut och att vegetariska livsmedel i regel är billigare. Således är priset
kanske inte den viktigaste faktorn för konsumenter som önskar dra ner på sin konsumtion
av animaliska livsmedel. Resultaten tyder på att flera unga vuxna känner att de inte har
färdigheterna att laga god vegetarisk mat eller att den inte uppfyller andra behov vad avser
praktikalitet, smak eller näringsvärde. Detta tyder i linje med Kotler et al. (2005, s.269–
275) på att psykologiska faktorer kan ha en stor inverkan på köpbeteende, då
konsumenternas motivation, uppfattningar, inlärning och attityder styr dem mot bekanta
och goda recept snarare än något de inte upplever att de bemästrar. Detta syns även i
resultaten från fokusgrupperna, då flera unga vuxna medgett att de ofta prioriterar det som
är praktiskt och prisvärt snarare än det som upplevs vara i linje med deras värderingar.
Samtidigt är det värt att notera att flera konsumenter upplever att direkta substitut kan vara
betydligt dyrare än animaliska livsmedel även om vegetariska livsmedel i det stora hela
är billigare och alltså begränsar detta deras vilja att dra ner på konsumtionen av specifika
animaliska livsmedel de gillar.
Fokusgruppernas respondenters svar på de påståenden som presenteras i kapitel 7 tyder
även på att verkligt många unga vuxna har en stark uppfattning om att animaliska
livsmedel utgör ett problem och att en diet bestående av mera vegetariska livsmedel vore
värt att eftersträva på en samhällelig nivå. Faktumet att respondenter med så lika svar på
dessa påståenden ändå efterföljer så olika dieter och förhåller sig så olika till
konsumtionen av animaliska livsmedel och kött fungerar som ett ytterligare bevis på att
det finns ett gap mellan hur konsumenter önskar agera samt hur de verkligen gör.
Samtidigt tyder det även på att personer i olika livsskeden och med olika förutsättningar
även kan prioritera olika saker och resonera olikt varandra, även om de har samma
information och alltså handlar livsmedelsvalen till en stor del om värderingar. Att
majoriteten av respondenterna själva upplever att de beaktar hållbarhet men samtidigt
upplever att få andra konsumenter beaktar hållbarhet vid val av livsmedel tyder även på

67

att värderingarna kanske inte alltid syns för omgivningen och att konsumenter har olika
uppfattningar om vad en hållbar konsumtion de facto är.

68

8

SLUTSATSER

I detta kapitel sammanfattas resultatanalysen och dess implikationer. Därefter presenteras förslag
till fortsatt forskning.

8.1

SAMMANFATTNING

Syftet i avhandlingen var att undersöka huruvida ekologisk hållbarhet påverkar unga
vuxna finländares attityder till konsumtionen av animaliska livsmedel samt till vilken mån
detta syns i konsumentbeteende.
Utifrån analysen av resultaten kan det konstateras att allt flera unga vuxna lägger en allt
större vikt på ekologisk hållbarhet och miljön i en konsumtionskontext. Resultaten tyder
dock på att livsmedel speciellt känns extra viktigt, då flera unga vuxna valt att dra ner på
köttkonsumtionen men samtidigt kanske inte ägnar valet av exempelvis elbolag någon
större åtanke. Att flera konsumenter valt att dra ner på konsumtionen av animaliska
livsmedel av skäl som hör ihop med ekologisk hållbarhet strider mot tidigare akademisk
forskning av Tucker (2014), Clonan et al. (2015), Stubbs et al. (2018), Palomo-Vélez et
al. (2018) samt Happer och Wellesley (2019) som alla argumenterar för att klimatskäl inte
är ett speciellt vanligt motiv bland de som väljer att sluta äta animaliska livsmedel.
Därmed stämmer resultaten dock i stället överens med studier av Pellman Rowland
(2018), Eriksson och Lagerstedt (2019) samt Ballard och Bruce (2020) som argumenterar
för att ekologisk hållbarhet har en betydande inverkan på att flera väljer att konsumera
mindre animaliska livsmedel. På basis av resultaten i avhandlingen kan det trots allt även
noteras ett gap mellan konsumenters attityder och deras verkliga konsumtion, lik det Padel
och Foster (2005) samt Vermeir och Verbeke (2006) argumenterar för. Detta då flera
miljömedvetna unga vuxna, trots ett stort intresse för ekologisk hållbarhet, väljer att
förbise detta i sin konsumtion av livsmedel vid flera fall av olika skäl.
Flera unga vuxna konsumenter har i takt med att de dragit ner på konsumtionen av
animaliska livsmedel även ökat konsumtionen av vegetariska substitut som exempelvis så
kallat ”låtsaskött” eller havremjölk. Unga finländska konsumenter upplever i det stora hela
att dessa produkter som kan användas på motsvarande vis som kött eller mejeriprodukter
gör det lättare att efterfölja en diet som består av mera vegetariska livsmedel. Då flera
69

unga vuxna valt att dra ner på konsumtionen av animaliska livsmedel av klimatskäl, kan
det även konstateras att en oro för klimatet och ett intresse gentemot hållbarhetsfrågor
bidragit till tillväxten hos vegetariska substitut. Samtidigt torde tillväxten bland dessa
produkter även vara ett resultat av att unga vuxna är mera måna om att äta hälsosamt samt
av ett intresse för djurens välfärd.
Även om flera unga vuxna upplever att ekologisk hållbarhet är viktigt och medvetet dragit
ner på konsumtionen av animaliska livsmedel, önskar flera att de skulle beakta hållbarhet
ännu mera i sin konsumtion av framför allt livsmedel. Flera tänker att de gärna agerar så
hållbart som möjligt, men i verkligheten påverkas köpbeteendet av ett flertal andra
faktorer som exempelvis pris, smak samt vad som är praktiskt. Kotler et al. (2005, s.269–
275) argumenterar för att psykologiska faktorer i flera fall kan ha en stor inverkan på
köpbeteende och alltså kan exempelvis en osäkerhet kring hur den vegetariska maten bör
tillredas styra en ung konsument mot bekanta och goda recept bestående av animaliska
livsmedel. Ett flertal unga vuxna konsumenter argumenterar för att deras konsumtion av
animaliska livsmedel skulle minska ifall dessa livsmedel exempelvis skulle vara dyrare
eller ifall de skulle ha bättre färdigheter i att laga vegetarisk mat. En tillgång till mera
information om de olika livsmedlens exakta klimatpåverkan kunde enligt flera även sporra
dem till att efterfölja en mera ekologisk diet. Vad allt detta tyder på är att flera unga vuxna
konsumenter upplever att de självmant inte kan justera sin livsmedelskonsumtion i den
utsträckning de önskar och att övriga faktorer styr dem mot andra val. Samtidigt förhåller
sig flera positivt till centraliserade åtgärder som styr konsumtionen mot mera hållbara
alternativ i det stora hela. Exempelvis förhåller sig flera unga vuxna positivt till en högre
skatt på animaliska livsmedel.
8.2

FÖRSLAG TILL FORTSATT FORSKNING

Då ämnet i avhandlingen är brett och då livsmedelsindustrin förändras snabbt, är även
förutsättningarna för fortsatt forskning goda. Det vore intressant att undersöka huruvida
äldre generationer och personer av andra nationaliteter och kulturer förhåller sig
annorlunda till ekologisk hållbarhet än finländska unga vuxna. Det identifierade gapet
mellan konsumenters attityder och verkliga konsumtionsbeteende kunde även studeras
mera i detalj, med fokus på konsumtionen av livsmedel.
70

REFERENSER
Ballard, J. & Bruce, G. (2020). One in five Millennials has changed their diet to reduce
their impact on the planet. YouGov 23.1.2020. Hämtad 05-10-2020 från
https://today.yougov.com/topics/food/articles-reports/2020/01/23/millennials-dietclimate-change-environment-poll
Baroni, L., Cenci, L., Tettamanti, M. & Berati, M. (2007). Evaluating the environmental
impact of various dietary patterns combined with different food production systems.
European Journal of Clinical Nutrition, Vol. 61(2), s. 279–286.
Bryman, A. & Bell, E. (2011). Företagsekonomiska forskningsmetoder. 2:3 uppl.
Stockholm: Liber AB.
Börjesson, S. (2017). Ingen verkar veta vad vegetarian är längre. Café 30.5.2017.
Hämtad 05-10-2020 från https://www.cafe.se/vad-ar-en-vegetarian/
Chiorando, M. (2019). Leonardo DiCaprio Says Ditch Beef To Stop Amazon
Deforestation. Plant based news 23.8.2019. Hämtad 11-11-2020 från
https://plantbasednews.org/news/leonardo-dicaprio-ditch-beef-stop-amazondeforestation/
Clonan, A., Wilson, P., Swift, J., Leibovici, D., & Holdsworth, M. (2015). Red and
processed meat consumption and purchasing behaviours and attitudes: Impacts for
human health, animal welfare and environmental sustainability. Public Health Nutrition,
Vol. 18(13), s. 2446–2456.
Davis, J. J. (2012). Advertising Research: Theory & Practice. 2: uppl. New Jersey.
Pearson Education Inc.
Dimock, M. (2019). Defining generations: Where Millennials end and Generation Z
begins. Pew Research center 17.1.2019. Hämtad 07-10-2020 från
https://www.pewresearch.org/fact-tank/2019/01/17/where-millennials-end-andgeneration-z-begins/
Echabe, A.E. (2010). Role identities versus social identities: Masculinity, femininity,
instrumentality and communality. Asian journal of social psychology, Vol.13, Nr. 1, s.
30–43.
Eriksson, H. & Lagerstedt, J. (2019). Många unga skippar köttet för klimatet. Svt
Nyheter 19.9.2019. Hämtad 05-10-2020 från https://www.svt.se/nyheter/inrikes/ungaskippar-kottet-for-klimatet
Eriksson, P. & Kovalainen, A. (2008). Introducing Qualitative Methods: Qualitative
methods in business research. London. SAGE Publications.

71

FAO. (2020). The State of World Fisheries and Aquaculture 2020. In brief.
Sustainability in action. Rome. Hämtad 30-10-2020 från
http://www.fao.org/documents/card/en/c/ca9231en
Förenta nationernas utvecklingsprogram. (u.å.). Goal 12: Responsible consumption and
production. Hämtad 17-11-2020 från
https://www.undp.org/content/undp/en/home/sustainable-development-goals/goal-12responsible-consumption-and-production.html
Förenta nationernas utvecklingsprogram. (2020a). Mål 12: Hållbar konsumtion och
produktion. Hämtad 17-11-2020 från https://www.globalamalen.se/om-globalamalen/mal-12-hallbar-konsumtion-och-produktion/
Förenta nationernas utvecklingsprogram. (2020b). Mål 13: Bekämpa
klimatförändringarna. Hämtad 17-11-2020 från https://www.globalamalen.se/omglobala-malen/mal-13-bekampa-klimatforandringarna/
Förenta nationernas utvecklingsprogram. (2020c). Mål 14: Hav och marina resurser.
Hämtad 17-11-2020 från https://www.globalamalen.se/om-globala-malen/mal-14-havoch-marina-resurser/
Gerber, P.J., Steinfeld, H., Henderson, B., Mottet, A., Opio, C., Dijkman, J., Falcucci, A.
& Tempio, G. (2013). Tackling climate change through livestock – A global assessment
of emissions and mitigation opportunities. Food and Agriculture Organization of the
United Nations (FAO). Rome. Hämtad 29-10-2020 från http://www.fao.org/3/ai3437e.pdf
Giovannini, S., Xu, Y. & Thomas, J. (2015). Luxury fashion consumption and
Generation Y consumers: Self, brand consciousness, and consumption motivations.
Journal of Fashion Marketing and Management, Vol. 19, Nr. 1, s. 22–40.
Happer, C. & Wellesley, L. (2019). Meat consumption, behaviour and the media
environment: a focus group analysis across four countries. Food Security, Vol. 11, s.
123–139.
Hauser, M., Nussbeck, F.W. & Jonas, K. (2013). The Impact of Food‐Related Values on
Food Purchase Behavior and the Mediating Role of Attitudes: A Swiss Study.
Psychology & Marketing, Vol. 30 (9), s. 765–778.
Hume, M. (2010). Compassion without action: Examining the young consumers
consumption and attitude to sustainable consumption. Journal of World Business, Vol.
45, s. 385–394.
Joshi, Y. & Rahman, Z. (2017). Investigating the determinants of consumers’
sustainable purchase behaviour. Sustainable production and consumption, Vol. 10, s.
110–120.

72

Joshi, Y. & Rahman, Z. (2019). Consumers' Sustainable Purchase Behaviour: Modeling
the Impact of Psychological Factors. Ecological Economics, Vol. 159, s. 235–243.
Kallunki, E. (2018). Kauramaidon käyttö kasvaa niin, että suosikkituotteet loppuvat
kaupoista – Ruokakulttuurin tutkija: kuluttaja haluaa viestiä tiedostavuudesta ja
helpottaa arkea. Yle 1.12.2018. Hämtad 28-09-2020 från https://yle.fi/uutiset/310532492
Kemppainen, E. (2016). Nu har vegotrenden blivit mainstream. Hufvudstadsbladet
3.12.2016. Hämtad 05-10-2020 från https://www.hbl.fi/artikel/nu-har-vegotrendenblivit-mainstream/
Kotler, P., Wong, V., Saunders J. & Amstrong, G. (2005). Principles of Marketing. 4:
uppl. Pearson Education Limited. Harlow.
Lehto, J. (2018). Lihasta luovutaan pikkuhiljaa – myös muualla kuin
pääkaupunki-seudulla. Statistikcentralen 14.8.2018. Hämtad 28-09-2020 från
http://www.stat.fi/tietotrendit/artikkelit/2018/lihasta-luovutaan-pikkuhiljaa-myosmuualla-kuin-paakaupunkiseudulla/.
Leitzmann, C. (2003). Nutrition ecology: the contribution of vegetarian diets. The
American Journal of Clinical Nutrition, Vol. 78 (3), s. 657–659.
Leminen, T. (2020). Koronavirus on muuttanut ruokaostoksiamme pysyvästi, uskoo
tulevaisuudentutkija – nämä viisi trendiä näkyvät nyt suomalaiskodeissa. Helsingin
Sanomat 12.10.2020. Hämtad 14-10-2020 från
https://www.hs.fi/paivanlehti/12102020/art-2000006664687.html
MacLeod, M., Hasan, M.R., Robb, D.H.F. & Mamun-Ur-Rashid, M. (2019).
Quantifying and mitigating greenhouse gas emissions from global aquaculture. FAO
Fisheries and Aquaculture Technical Paper No. 626. Rome. Hämtad 30-10-2020 från
http://www.fao.org/3/ca7130en/ca7130en.pdf
Magnusson, M.K., Arvola, A. Hursti, U.K., Åberg, L. & Sjödén, P. (2001). Attitudes
towards organic foods among Swedish consumers. British Food Journal, Vol. 103(3), s.
209–226.
Markowski, K.L. & Roxburgh, S. (2019). “If I became a vegan, my family and friends
would hate me:” Anticipating vegan stigma as a barrier to plant-based diets. Appetite
135, s. 1–9.
Modlinska, K., Adamczyk, D., Maison, D., Pisula, W. (2020). Gender Differences in
Attitudes to Vegans/Vegetarians and Their Food Preferences, and Their Implications for
Promoting Sustainable Dietary Patterns–A Systematic Review. Sustainability 2020, Vol.
12 (16), 6292.
Mossberg, L. & Sundström. M. (2011). Marknadsföringsboken. Upplaga 1:3.
Studentlitteratur AB, Lund.
73

Naturresursinstitutet. (2020). Vad åt vi i Finland 2019? Hämtad 14-10-2019 från
https://www.luke.fi/sv/nyheter/vad-at-vi-i-finland-2019/
Nestle, M., Wing, R., Birch, L., Disogra, L., Drewnowski, A., Middleton, S., SigmanGrant, M., Sobal, J., Winston, M. & Economos, C. (1998). Behavioral and social
influences on food choice. Nutrition Reviews, Vol. 56, s. 50–64.
Padel, S. & Foster, C. (2005). Exploring the gap between attitudes and behaviour.
British Food Journal, Vol. 107, Nr. 8, s. 606–625.
Palomo-Vélez, G., Tybur, J. & Van Vugt, M. (2018). Unsustainable, unhealthy, or
disgusting? Comparing different persuasive messages against meat consumption.
Journal of Environmental Psychology, Vol. 58, augusti 2018, s. 63–71.
Pekkonen, S. (2019). Ilmastohuoli syö jo suomalaisten lihankulutusta – ”broileri-ilmiö”
vauhdittaa kasvisruoan kasvavaa suosiota. Talouselämä 25.9.2019. Hämtad 14-10-2020
från https://www.talouselama.fi/uutiset/ilmastohuoli-syo-jo-suomalaisten-lihankulutustabroileri-ilmio-vauhdittaa-kasvisruoan-kasvavaa-suosiota/34eedeb4-e56a-46ec-9176915711741f7f
Pellman Rowland, M. (2018). Millennials Are Driving The Worldwide Shift Away
From Meat. Forbes 23.3.2018. Hämtad 05-10-2020 från
https://www.forbes.com/sites/michaelpellmanrowland/2018/03/23/
millennials-move-away-from-meat/#795e9d9aa4a4
Plante, C.N., Rosenfeld, D.L., Plante, M. & Reysen, S. (2019). The role of social
identity motivation in dietary attitudes and behaviors among vegetarians. Appetite 141,
104307.
Rosenfeld, D.L., Rothgerber, H. & Tomiyama, A.J. (2020a). From mostly vegetarian to
fully vegetarian: Meat avoidance and the expression of social identity. Food Quality and
Preference, Vol. 85, 103963.
Rosenfeld, D.L., Rothgerber, H. & Tomiyama, A.J. (2020b). Mostly Vegetarian, But
Flexible About It: Investigating How Meat-Reducers Express Social Identity Around
Their Diets. Social Psychological and Personality Science, Vol. 11, Nr. 3, s. 406–415.
Rytkönen, A. (2019). Onko kotimaisesta naudanlihasta luopuminen paras tapa vaikuttaa
ilmastonmuutokseen? "Ei" vastaa tutkija: "Pitäisi tehdä jotain isompaa". Yle 8.9.2019
Hämtad 19-12-2020 från https://yle.fi/uutiset/3-1095409
Sanchez-Sabate, R., Badilla-Briones, Y. & Sabaté, J. (2019). Understanding Attitudes
towards Reducing Meat Consumption for Environmental Reasons. A Qualitative
Synthesis Review. Sustainability 2019, Nr. 11, 6295.
Searchinger, T.D., Wirsenius, S., Beringer, T. & Dumas, P. (2018). Assessing the
efficiency of changes in land use for mitigating climate change. Nature, Vol. 564, s.
249–253.
74

Siegrist, M. & Hartmann, C. (2019). Appetite, Vol. 132, s. 196–202.
Statsrådets kansli. (u.å.). Vad är hållbar utveckling? Hämtad 06-10-2020 från
https://kestavakehitys.fi/sv/hallbar-utveckling
Statsrådets kansli. (2020a). Statsrådets redogörelse för hållbar utveckling överlämnades
till riksdagen. 8.10.2020. Hämtad 10-11-2020 från https://kestavakehitys.fi/sv//10616/statsradets-redogorelse-for-hallbar-utveckling-overlamnades-till-riksdagen
Statsrådets kansli. (2020b). Statsrådets redogörelse om det globala
handlingsprogrammet Agenda 2030 för hållbar utveckling. Mot ett klimatneutralt
välfärdssamhälle. Statsrådets kanslis publikationer 2020:11. Statsrådets kansli,
Helsingfors. Hämtad 10-11-2020 från
https://julkaisut.valtioneuvosto.fi/bitstream/handle/10024/162476/VNK_2020_11.pdf?se
quence=1&isAllowed=y
Stets, J.E. & Burke, P.J. (2000). Identity Theory and Social Identity Theory. Social
Psychology Quarterly, Vol. 63, Nr. 3, s. 224–237.
Stubbs, R.J., Scott, S.E. & Duarte, C. (2018). Responding to food, environment and
health challenges by changing meat consumption behaviours in consumers. British
Nutrition Foundation. Nutrition Bulletin, Vol. 43. s. 125–134.
Svenska FN-förbundet. (u.å.). Globala målen för hållbar utveckling. Hämtad 04-102020 från https://fn.se/globala-malen-for-hallbar-utveckling/
Tajfel, H. & Turner, J.C. (2004). An integrative theory of intergroup conflict. I Hatch,
M.J. & Schultz, M., Organizational identity: A reader, s. 56–65. Oxford University
Press Inc., New York.
Tucker, C. (2014). The significance of sensory appeal for reduced meat consumption.
Appetite 81, s. 168–179.
Varmavuori, M. (2020). Tällaista ruokaa sinun kotikulmillasi ostetaan – Tutki HS:n
laskureista, missä juodaan eniten kauramaitoa pääkaupunkiseudulla ja mille lähiölle
maistuu makkara. Helsingin Sanomat 12.11.2020. Hämtad 26-11-2020 från
https://www.hs.fi/kaupunki/helsinki/art-2000007613663.html
Vermeir, I. & Verbeke, W. (2006). Sustainable Food Consumption: Exploring the
Consumer “Attitude – Behavioral Intention” Gap. Journal of Agricultural and
Environmental Ethics, Vol. 19, s. 169–194.
WWF. (u.å.). Nauta. WWF Lihaopas. Hämtad 19-12-2020 från
https://wwf.fi/lihaopas/info/nauta/

75

BILAGA 1 | MANUSKRIPT FÖR FOKUSGRUPPER
Presentationer
Inledningsvis ber jag er presentera er i tur och ordning med namn och ålder samt
beskriva hur era matvanor fördelar sig mellan kött, fisk och mejeriprodukter samt
vegetariska alternativ.
Upplever ni att era livsmedelsval är en del av er identitet?

TEMA A: Konsumtionen av livsmedel
1. Hur ofta konsumerar ni kött, fisk eller mejeriprodukter och har detta ändrat under
de senaste åren? Till exempel äter ni mera kött eller vegetariskt än för några år
sen?
2. Upplever ni att det råder en vegetarisk/vegansk trend och har denna trend
påverkat ert köpbeteende vad avser livsmedel?
Leder detta till att det finns ett socialt tryck att konsumera vegetariska produkter?
3. Vad tycker ni om vegetariska proteinberikade produkter samt kött- och
mjölksubstitut som exempelvis Härkis, Mifu och Oatly och tror ni dessa påverkat
er konsumtion av animaliska produkter?
4. Hur stor roll har marknadsföringen av producenterna av dessa produkter haft på
era matvanor?
5. Är det någon skillnad på rent vegetarisk mat i största allmänhet såsom grönsaker
och att konsumera kött- och mejerisubstitut som påminner om dessa produkter?
Tycker ni exempelvis att det är otäckt med substitut som låtsaskött eller
havremjölk?

TEMA B: Köpprocessen
1. Räkna upp de 3 viktigaste faktorerna som påverkar hur ni väljer livsmedel i
butiken och vad ni konsumerar i vardagen?

76

2. Spelar producentens värderingar, mål och vision en stor roll för er då ni väljer
livsmedel?
3. Skulle något få er att köpa mera vegetariska livsmedel snarare än animaliska
livsmedel?
4. Upplever ni att en vegetarisk eller vegansk kost vore billigare eller dyrare än en
bestående av kött, fisk och mejeriprodukter?
5. Upplever ni att ni i mataffären de facto väljer produkter utifrån era värderingar
och era attityder till vissa produkter, eller i stället det som är praktiskt eller
prisvärt?

TEMA C: Hållbarhet
1. Tidigare forskning tyder på att planeten uppvärms på grund av utsläpp orsakade
av mänskliga aktiviteter. Hur viktigt är ekologisk hållbarhet och bekämpningen
av klimatförändringen för er?
2. Är ekologisk hållbarhet något ni tänker på vid val av livsmedel?
3. Är ni bekanta med FN:s hållbarhetsmål och tror ni att en mindre konsumtion av
animaliska livsmedel skulle främja dessa mål?
4. Vad är er syn på den globala köttproduktionen, överfiske och produktionen av
mejeriprodukter?
5. Hur förhåller ni er till en högre skatt på animaliska produkter eller alternativt en
lägre skatt på växtbaserade produkter?

Påståenden
Avslutningsvis tänkte jag presentera några påståenden ni gärna får besvara – ifall
påståendet stämmer eller inte.
Påstående 1: ”Klimatförändringarna beror på utsläppen människor orsakar”
Påstående 2: ”Människor kan genom sin egen konsumtion minska sin
klimatpåverkan”

77

Påstående 3: ”Produktionen av animaliska livsmedel utgör ett problem ur ett
hållbarhetsperspektiv”
Påstående 4: ”En vegetarisk eller vegansk kost är ohälsosam”
Påstående 5: ”Att konsumera mindre animaliska produkter har en stor inverkan
på klimatförändringarna”
Påstående 6: ”Få konsumenter beaktar hållbarhet vid köp av livsmedel”

78

BILAGA 2 | INFORMERAT SAMTYCKE
Informerat samtycke för undersökningen:
Härmed deltar jag i Daniela Lagus undersökning om Konsumentbeteende och
hållbarhet | Unga vuxnas attityder till konsumtionen av animaliska livsmedel och
inverkan av ekologisk hållbarhet
Genom att godkänna dessa villkor godkänner jag att fokusgruppsdiskussionen i vilken
jag deltar spelas in (audio). Bandningen får användas av skribenten i avhandlingsarbetet
tills avhandlingen godkänts, varefter materialet raderas. Jag har informerats om att mina
svar och reflektioner förblir anonyma och att inga namn på respondenter publiceras i
arbetet.

Jag deltar i undersökningen:

Jag deltar inte i undersökningen:

Ort och datum:

Namn:

__________________________

__________________________________

79

