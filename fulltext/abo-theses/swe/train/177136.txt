Språkduschtandem
Lärares uppfattningar om tandempedagogik i årskurs 1–3

Linn Westerholm

Avhandling för magisterexamen
Fakulteten för pedagogik och
välfärdsstudier
Åbo Akademi
Vasa 2020

Abstrakt
Författare

Årtal

Westerholm, Linn

2020

Arbetets titel
Språkduschtandem - lärares uppfattningar om tandempedagogik i årskurs 1–3
Opublicerad avhandling för magisterexamen i pedagogik
Vasa: Åbo Akademi. Fakulteten för pedagogik och välfärdsstudier

Sidantal (tot.)
65

Ev. projekt inom vilket arbetet gjorts
Projektet Språkduschtandem
Referat
Syftet med min avhandling är att undersöka hurdana uppfattningar lärare har om
användningen av tandempedagogik som modell i undervisningen i årskurserna 1–3.
Utgående från det formulerades tre forskningsfrågor:
1. Vilka möjligheter och utmaningar anser lärare att det finns med
språkduschtandem?
2. Hur uppfattar lärare sin roll i språkduschtandem?
3. Hur ser lärare på betydelsen av trygghet, ämne och språk i ett
språköverskridande och ämnesövergripande samarbete?
Utgående från syftet och forskningsfrågorna valdes kvalitativ undersökningsmetod
med fenomenografisk forskningsansats eftersom fokus ligger på lärares
uppfattningar om fenomenet språkduschtandem. Som datainsamlingsmetod
användes halvstrukturerade intervjuer. Sammanlagt intervjuades fyra personer.
Kriterierna för informanterna var att de tillämpar och utvecklar språkduschtandem i
sin undervisning.
Resultatet visar att det finns både möjligheter och utmaningar med
språkduschtandem. Med hjälp av tandemmodellen kan språkgränser brytas och
eleverna får chans att bekanta sig med det andra inhemska språket genom spel och
lek redan i tidig ålder. Detta bidrar till positiva inställningar och attityder för
framtida situationer och kan därför tolkas som en möjlighet. Det kan även bidra till
att eleverna har lättare med språkinlärningen då de börjar läsa det andra inhemska
språket som ett läroämne på högre årskurser. Utmaningar i språkduschtandem är
enligt lärarna egen planering och samplanering samt praktiska arrangemang och
resurser.
Lärarna är av åsikten att de vill utgå från att tandemlektionerna ska vara elevstyrda.
De anser att de har störst roll i början av en tandemlektion men sedan får de ta en

biroll och fungera som resurs för eleverna. Alla lärarna är av åsikten att de fungerar
som språkmodeller i språkduschtandem. Lärarna anser också att deras roll i
språkduschtandem inte skiljer sig så mycket jämfört med vanliga
undervisningssituationer.
Från resultatet framgår det även att trygghet uppfattas som allra viktigast i
språkduschtandem. Enligt lärarna gäller det att skapa en positiv stämning i klassen
och anpassa undervisningen enligt elevernas nivå. Lärarna anser att det inte finns
några specifika målsättningar gällande språkbruk och språkanvändning i tandem.
Det handlar mera om att lära sig hälsningsfraser, färger och siffror samt
språkmedvetenhet och att våga kommunicera. Lärarna anser också att man lär sig
att kommunicera då man deltar i kommunikation.
Undersökningen visar att lärarna upplever tandempedagogik som välfungerande för
yngre elever i den grundläggande utbildningen. De anser även att det inte är ett
hinder för språköverskridande samarbete mellan skolor.
Sökord
Språkdusch, språkduschtandem, tandempedagogik, tandem

Innehåll
Abstrakt
1 Inledning.............................................................................................................. 1
1.1 Bakgrund och val av ämne ............................................................................. 1
1.2 Syfte och forskningsfrågor ............................................................................. 3
2 Andraspråksinlärning och språkundervisning .................................................. 5
2.1 Andraspråksinlärning ..................................................................................... 5
2.2 Den sociokulturella synen på språkinlärning ................................................... 6
2.3 Kommunikativ språkundervisning .................................................................. 7
2.4 Synen på lärandet och språkundervisningen i läroplanen ................................ 9
2.5 Lärarens roll i språkundervisningen .............................................................. 11
3 Tandempedagogik i skolkontext ....................................................................... 13
3.1 Tandem som språkinlärningsmodell ............................................................. 13
3.2 Tandemprinciper .......................................................................................... 14
3.3 Olika tandemformer ..................................................................................... 15
3.4 Praktiskt genomförande av (språkdusch)tandem ........................................... 16
3.5 Lärarens roll i tandemundervisningen ........................................................... 18
4 Metod................................................................................................................. 20
4.1 Precisering av forskningsfrågor .................................................................... 20
4.2 Fenomenografi som forskningsansats ........................................................... 20
4.3 Intervju som datainsamlingsmetod ............................................................... 21
4.4 Val av informanter och undersökningens genomförande ............................... 23
4.5 Bearbetning av data och analys..................................................................... 25
4.6 Etik och tillförlitlighet .................................................................................. 26
5 Resultatredovisning .......................................................................................... 28
5.1 Kategori A. Planering ................................................................................... 28
5.2 Kategori B. Arrangemang och resurser ......................................................... 30
5.3 Kategori C. Attityder .................................................................................... 32
5.4 Kategori D. Läraren som resurs .................................................................... 34
5.5 Kategori E. Övergripande mål ...................................................................... 36
5.6 Kategori F. Trygghet .................................................................................... 38
5.7 Kategori G. Ämne ........................................................................................ 39
5.8 Kategori H. Språk......................................................................................... 42

6 Diskussion .......................................................................................................... 43
6. 1 Resultatdiskussion ....................................................................................... 43
6.2 Metoddiskussion .......................................................................................... 49
6.3 Slutsats och förslag till fortsatt forskning ...................................................... 51
7 Litteratur ........................................................................................................... 52

Bilagor
Bilaga 1: Intervjuguide
Bilaga 2: E-postmeddelande

1 Inledning
Temat för denna avhandling är lärares uppfattningar om språkduschtandem. I detta
kapitel redogör jag för avhandlingens bakgrund och val av ämne samt det övergripande
syftet och forskningsfrågor.

1.1 Bakgrund och val av ämne
I Finland har vi två nationalspråk, finska och svenska. De båda språken har likvärdig
ställning. Det innebär att båda är tryggade enligt grundlagen 17 § och att Finland är ett
tvåspråkigt land. Oberoende om man har finska eller svenska som modersmål har alla
medborgare lika grundrättigheter till att

utöva sitt

eget

språk.

En av

Nationalspråksstrategins huvudprinciper för språkstrategier är att öka kontakten
mellan

de

finskspråkiga

och

svenskspråkiga

medborgarna

i

samhället.

(Nationalspråksstrategi, 2012, s. 7–8.) Inom skolvärlden vill man underlätta
användningen av båda nationalspråken genom undervisning i finska och svenska. För
detta ändamål har olika undervisningsmetoder och modeller utvecklats. En av dessa är
tandemundervisning. Denna metod är av särskilt intresse i denna avhandling.
När man tänker på ordet tandem föreställer man sig säkert en cykel. Tandem är en
sorts cykel men också en språkinlärningsmodell för att lära sig ett andra språk. I ett
tandemsamarbete krävs det två personer som samarbetar, precis som det behövs när
man cyklar med en tandemcykel. Karjalainen (2011, s. 1) jämför tandem som
språkinlärningsmodell och en tandemcykel och menar att då en person slutar trampa i
tandemsamarbetet tröttnar den andra och avbryter. I tandemcykling turas man om vem
som styr och i tandeminlärning turas man om vem som är inlärare.
Tandempedagogik har tidigare tillämpats på gymnasie- och högskolenivå i Finland
inom ramen för undervisningen för det andra inhemska språket. Det har funnits två
språkpedagogiska modeller i skolkontext som kallas för klasstandem och
eklasstandem.

Klasstandem

är

en

språkinlärningsmodell

som

tillämpas

i

språkundervisningen där elever med olika modersmål bildar par och samarbetar under
fysiska möten för att lära sig varandras språk. Eklasstandem är samma sak men sker i
virtuella miljöer. Hösten 2018 startades ett nytt utvecklingsprojekt tillsammans med
1

forskare från Åbo Akademi och klasslärare på fältet i Vasa, som fick namnet
Språkduschtandem. Skolorna som fungerar som pilotskolor har olika skolspråk,
svenska och finska. (Åbo Akademi, 2019.)
Som ovan nämnts består tandempedagogik huvudsakligen av självständigt pararbete
mellan två parter med olika modersmål. Detta arbetssätt är svårt att tillämpa med yngre
elever eftersom de saknar förmågan att själv styra sitt lärande och språkfärdigheterna
inte är fullt utvecklade för självständigt pararbete. Målet med Språkduschtandem är att
utveckla på empirisk grund tandempedagogik för barn inom småbarnspedagogik,
förskolan och årskurserna 1–6. Projektet är även ämnat för småbarnspedagoger,
förskolelärare och klasslärare som inte är specialiserade inom språkinlärning och
språkundervisning. Genom att skapa erfarenheter och en känsla av trygghet i
interaktion med den andra språkgruppen förstärker tandempedagogik barns tro på den
egna förmågan att lära sig ett nytt språk och skapa kontakter mellan språkgrupperna.
Detta utgör en god grund för positiva attityder gentemot det andra språket och
kulturen.

Inom

de

lägre

årskurserna

tillämpas

tandempedagogik

som

ämnesövergripande undervisning och integreras i flera olika ämnen, inte enbart inom
språkundervisning. Målet är alltså inte enbart att lära sig ett språk utan språket kan
användas som hjälpmedel för att lära sig andra ämnen. (Åbo Akademi, 2019.)
Det finns ingen vetenskaplig forskning om Språkduschtandem eftersom modellen och
projektet är så nya. Därför är jag intresserad av att undersöka det. Nikula och Marsh
(1997, s. 25) definierar begreppet språkdusch som informell undervisning utan pennor
och böcker där eleverna blir utsatta för språkligt inflöde. Syftet är att barn i tidig ålder
får bekanta sig med ett främmande språk på ett roligt och lekfullt sätt. På det viset
förväntas eleverna börja använda målspråket i språkduschen för att kommunicera.
Mela (2012) utvidgar begreppet och definierar språkdusch som en okänd term
eftersom fenomenet är så nytt. Språkdusch är en metafor som i praktiken betyder korta
stunder där man använder och lär sig språk. Målspråket i språkduschtandem kan vara
vilket som helst och huvudsaken i en språkdusch är att man har det trevligt. Syftet med
språkduschen är att eleverna lär sig ett främmande språk genom spel, lek och sång.
Tanken är att väcka intresse och positiva tankar om språk. Eleverna skriver sällan i en
språkdusch eftersom det är den kommunikativa språkförmågan som ligger i fokus.
(Mela, 2012, s. 23.)
2

Jag är född och uppvuxen i en enspråkig familj men i en tvåspråkig miljö. Svenska är
mitt modersmål men att höra och tala finska har alltid hört till min vardag.
Huvudsakligen har

jag kommit

i kontakt

med det

finska språket

via

språkundervisningen i skolan samt via fritidshobbyer. Jag anser att jag inte kan
uttrycka mig perfekt varken skriftligt eller muntligt på finska och jag skulle mer än
gärna i dagsläget vilja bli bättre på språket. Jag har många vänner runtom i
Svenskfinland som inte kan många ord finska eller vägrar försöka prata språket. De
kommer från kommuner där majoritetsspråket är svenska och de har aldrig behövt
använda det finska språket och därför saknar de också intresse för det. Som blivande
klasslärare anser jag att det är viktigt att man i tidig ålder får bekanta sig med det andra
inhemska språket. Mitt intresse för hur man kan motivera och sporra elever i skolan
till att tycka om och våga prata ett andraspråk väcktes då jag skrev min
kandidatavhandling om tandempedagogik. Ämnet var nytt för mig och jag insåg att
med hjälp av olika tandemformer kan eleverna utvecklas till duktiga språkanvändare.
Denna avhandling är i princip en fortsättning på min kandidatavhandling men vinklad
ur ett annat perspektiv. Jag tror att alla elever skulle ha stor nytta av tandem som
språkinlärningsmodell under sin skolgång eftersom det kunde bidra till ett större
språkintresse och bättre språkkunskaper. Jag hoppas att min avhandling kan inspirera
lärare på fältet att våga utmana sig själv och prova på olika tandemformer i
skolkontext.

1.2 Syfte och forskningsfrågor
Tandempedagogik och tandemundervisning har tillämpats relativt mycket på andra
stadiet och på högskolenivå på flera håll i Finland. Däremot har den nyaste formen av
tandempedagogik, språkduschtandem, inte i större omfattning tillämpats i den
grundläggande utbildningen, speciellt inte i årskurserna F-6. Syftet med min
avhandling är därför att undersöka språkduschtandem i praktiken ur ett lärarperspektiv.
Mer specifikt kommer jag att undersöka hurdana uppfattningar lärare har om
användningen av tandempedagogik som modell i undervisningen i de lägre
årskurserna (1–3). Utgående från det har jag formulerat följande forskningsfrågor:

3

1. Vilka möjligheter och utmaningar anser lärare att det finns med
språkduschtandem?
2. Hur uppfattar lärare sin roll i språkduschtandem?
3. Hur ser lärare på betydelsen av trygghet, ämne och språk i ett
språköverskridande och ämnesövergripande samarbete?
Jag kommer att använda mig av kvalitativa intervjuer för att få svar på mina
forskningsfrågor. I och med att språkduschtandem är ett utvecklingsprojekt är det
intressant att undersöka det ur ett lärarperspektiv för att ta reda på om modellen kan
vara till nytta för andra lärare och skolor i framtiden.

4

2 Andraspråksinlärning och språkundervisning
I detta kapitel redogör jag för andraspråksinlärning, den sociokulturella synen på
språkinlärning och kommunikativ språkinlärning eftersom alla dessa tangerar
tandempedagogik. Jag redogör även för synen på lärandet och språkundervisningen i
läroplanen samt lärarens roll i språkundervisningen.

2.1 Andraspråksinlärning
Abrahamsson (2009) menar att för att förstå vad andraspråksinlärning innebär måste
man först definiera fenomenen andraspråk och inlärning. Nationalencyklopedin (u.å)
definierar andraspråk på följande sätt: ”språk som lärs in sedan individen helt eller
delvis tillägnat sig sitt förstaspråk (modersmål) och vars inlärning äger rum i en miljö
där språket används i naturlig kommunikation.” Fenomenet inlärning definieras av
Nationalencyklopedin (u.å.) på följande sätt: ”i vid mening den process hos människor
och djur som i samspel med omvärlden aktivt upplever denna varvid upplevelser och
erfarenheter påverkar beteendet och modifierar detta.”
Ett förstaspråk definieras enligt Abrahamsson (2009) som det språk en individ lärt sig
först, till exempel genom vårdnadshavare eller föräldrar. Ett andraspråk är det språk
man lär sig efter ett förstaspråk. I inlärningssammanhang kan andraspråk också kallas
för målspråk. Målspråk betyder att det är det språket som är målet för inlärningen. En
individ kan inte alltid det första språket bäst. Abrahamsson menar att ibland kan en
individ behärska det andra språket bättre än det första språket ifall hen lever i ett
samhälle där majoritetsspråket är ett andraspråk. Det har heller ingen större betydelse
i vilken ordning en talare identifierar sig med olika språk eller i vilken grad de
behärskas. Om till exempel föräldrarna talar olika språk med ett barn kan barnet ha
flera förstaspråk. Då kallas det för simultan tvåspråkighet. (Abrahamsson, 2009, s. 13–
14.)
Hammarberg

(2013)

skiljer

mellan

andraspråksinlärning

och

främmandespråksinlärning. Andraspråksinlärning sker i en språkmiljö i ett land där
språket

talas.

Då

socialiseras

man
5

in

i

det

nya

språket,

medan

främmandespråksinlärning sker utanför språkmiljön, till exempel i skolan.
(Hammarberg, 2013, s. 28.) Abrahamsson (2009) menar att främmandespråksinlärning
sker i en miljö där språket inte används på ett naturligt sätt. Termerna andraspråk och
främmandespråk används inte alltid turvis, utan termen andraspråk kan också
användas som övergripande term för främmandespråk. (Abrahamsson, 2009, s. 14–
15.)
För att definiera begreppet inlärning menar Abrahamsson (2009) att man måste lägga
begreppet i kontrast till begreppet tillägnande. Språkforskaren Stephen Krashen
(refererad i Abrahamsson, 2009, s. 15–16) syftar till att tillägnande resulterar i god
behärskning av första språket men även i andraspråket. Enligt Krashen sker
tillägnandet av ett språk naturligt utan att man tänker på det eller märker det.
Enligt Sigurd & Håkansson (2007) sker andraspråksinlärning då en person lär sig ett
nytt språk efter att personen har lärt sig sitt första språk. Andraspråksinlärare når sällan
samma språkliga nivåer som en förstaspråkinlärare. Utvecklingen av språket ser
annorlunda ut för en förstaspråkinlärare och en andraspråkinlärare. Ett litet barn
utvecklas parallellt med sitt förstaspråk medan man som andraspråksinlärare redan kan
ett språk och därmed har nått en viss mognadsnivå. Inlärningen av ett förstaspråk ser
relativt lika ut hos individer medan inlärningen av ett andraspråk kan variera. (Sigurd
& Håkansson, 2007, s.150.)

2.2 Den sociokulturella synen på språkinlärning
Namnet Vygotsky kopplas ihop med den sociokulturella synen. Hans sätt att se på
lärande och tänkande samt hans läror uppmärksammades i slutet av 1900-talet.
Vygotsky beskrev människan som en lärande individ och visade hur människan med
hjälp av interaktion med andra människor utvecklade sin språkanvändning. (Dysthe,
1996, s. 53–55.) Inom den sociokulturella synen på lärandet utgår man från att lärandet
har med relationer att göra. Man lär sig genom deltagande och samspel med andra.
Kommunikation och språk är grundläggande element för det sociokulturella lärandet.
Lärandet sker inte enbart i en individs huvud utan omgivningen spelar också roll.
Dysthe (2003) menar att den sociokulturella synen bygger på en konstruktivistisk syn
6

på lärandet där vikten ligger på att kunskap konstrueras genom samarbete i en kontext
och inte enbart genom individuella processer. Interaktion och samarbete anses som
avgörande faktorer för lärandet. (Dysthe, 2003, s. 31, 41.)
Enligt Säljö (2000) sker lärande inte endast i miljöer så som skola och utbildning utan
det sker även i andra sammanhang där interaktion mellan människor ligger som
fokus. Interaktion kan ske till exempel i hemmet, bland vänner och i föreningar där
det huvudsakliga syftet inte är att förmedla kunskap. Lärandet är kopplat till all
mänsklig verksamhet. Allt en individ lär sig via händelser, handlingar eller samtal tar
hen med sig för att kunna använda det i framtida situationer. Det är viktigt att komma
ihåg att utbildningen i skolan har en stor påverkan på människors lärande men att
lärandet även sker i andra sammanhang. Kunskaper återskapas och förnyas i vårt
samhälle hela tiden och har gjort det långt innan vi fick formaliserad utbildning och
pedagogisk tillrättalagd undervisning. I stort sett handlar alltså lärande om vad
individer tar med sig från sociala situationer och hur de används i framtiden. (Säljö,
2000, s. 12–13.)

2.3 Kommunikativ språkundervisning
Eftersom det är mellan individer lärandet sker behöver man även se på den roll som
kommunikation spelar i undervisningen. Kommunikativ språkundervisning har under
åren definierats på olika sätt och termen har blivit ett paraplybegrepp som rymmer
olika synsätt och tillvägagångssätt. Fokus ligger på att kommunikationen ska vara
meningsfull och innehålla olika omfång av kommunikativ förmåga. (Lundahl, 2009,
s. 121.)
Människan kommunicerar för att göra sig förstådd och för att förstå andra. I det
kommunikativa klassrummet finns det en grundtanke om att samtal, läsning och
skrivning hör ihop och är kommunikativa handlingar. En process utvecklas då en
person läser om någonting, som sedan någon annan skriver om, som sedan en annan
läser om. (Lundahl, 2009, s. 121.)

7

Johnson och Johnson (1998) betonar några drag i kommunikativ språkundervisning
(hänvisning i Lundahl, 2009, s. 121). Språket ska anpassas efter individernas nivå och
situationen. Fokus bör ligga på det som uttrycks och förstås. I undervisningen ska den
kognitiva förståelseprocessen inkluderas men också de affektiva och sociala.
Risktagande hos elever är även något som bör värdesättas, den lärande ska uppmuntras
att ta risker med språket och lära sig av sina fel som en naturlig del av
språkutvecklingen och språkinlärningen.
Enligt Lindberg (1996) bör all språkundervisning ge plats för språkanvändning. Detta
eftersom en kommunikativ språkförmåga förutsätter kunskap om det språkliga
systemet och förmåga att använda och förnya den i verklig kommunikativ
språkanvändning. Språkinlärning sker holistiskt eftersom språkets olika delar
beroende av varandra. Genom att delta i kommunikation lär man sig samtidigt att
kommunicera. För att kunna delta krävs det språkförmåga där olika delkomponenter
utvecklas och samverkar i ett organisatoriskt samspel. I språkundervisningen är det
viktigt att klimatet är stödjande både socialt och emotionellt så att eleverna får
möjlighet att bygga upp en kompetens i samspel med varandra. På detta sätt får de
förbereda sig för kommunikation utanför klassrummet. Inom kommunikativ
språkundervisning ses arbetssätt och innehåll som en helhet och inte som skilda delar.
(Lindberg, 1996, s. 29.)
Målet med kommunikativ språkundervisning är att utveckla en kommunikativ
kompetens i det andra eller främmande språket hos eleverna. Kommunikativ
kompetens handlar om att kunna tillämpa ett mångsidigt och korrekt språkbruk i olika
sociala situationer. Den kommunikativa undervisningen ställer krav på inläraren.
(Svartvik, 2001, s. 13.)
Enligt Lindberg (1996) kan den kommunikativa kompetensen delas in i fyra
delkompetenser:

grammatisk

kompetens,

sociolingvistisk

kompetens,

diskurskompetens och strategisk kompetens. Den grammatiska kompetensen syftar på
kunskaper och färdigheter i språkets form, d.v.s. ordförråd, uttal och syntax. Man bör
alltså veta hur ord uttalas och böjs och hur man bygger upp meningar för att kunna
kommunicera. Den sociolingvistiska kompetensen handlar om hur språket används i
förhållande till situationen. Det gäller till exempel att veta om situationen är formell
eller informell och hur man ska säga använda sig av språket i bägge situationerna.
8

Diskurskompetens handlar om kunskap om ord, satser strukturer och fraser. Det
innebär att man som talare har förmågan att sätta ihop meningar till sammanhängande
helheter så det är begripligt för mottagaren. Strategisk kompetens handlar om att man
har förmågan att använda kommunikationsstrategier för att tillägna sig ett språk. Dessa
kan till exempel vara omformuleringar, frågor och kroppsspråk som kan användas som
stöd när man inte kommer på ett specifikt ord eller när man behöver få någonting
förklarat. Den strategiska kompetensen är extra viktig då man inte behärskar ett språk
till hundra procent. (Lindberg, 1996, s. 24–27.)
Svartvik (2001) lyfter fram termen kommunikativt kunnande. Enligt honom betyder
det att man blir förstådd på målspråket samt att man kan umgås med infödda talare
utan att bli missförstådd. För att kunna uppnå ett kommunikativt kunnande bör man
kunna behärska kommunikativa situationer i både tal och skrift. Det kräver mycket av
både lärare och elever. All språkundervisning ska enligt Svartvik ha som övergripande
mål att nå ett gott kommunikativt kunnande. (Svartvik, 2001, s.13.)

2.4 Synen på lärandet och språkundervisningen i läroplanen
Enligt Grunderna för läroplanen för den grundläggande utbildningen 2014 (hädanefter
Glgu 2014) är språk en förutsättning för tänkande och lärande. Språket finns med i all
verksamhet i skolan och alla lärare fungerar som språklärare. Språket främjar och
utvecklar tankeförmågan och ger ett underlag för att forma en mångkulturell och
flerspråkig identitet. (Utbildningsstyrelsen, 2014, s. 126.)
I Glgu 2014 poängteras det att lärande uppstår genom kommunikation med andra
människor; elever, lärare och andra vuxna samt i olika grupper, sammanhang och
lärmiljöer. (Utbildningsstyrelsen, 2014, s.16). Inom tandem jobbar elever i interaktion
med andra elever. Enligt Glgu 2014 är målet för varje elev att utveckla en mångsidig
kompetens. Det är även målet i tandem, där eleven får jobba med uppgifter i autentiska
språksituationer.
Enligt Glgu 2014 ska eleven få ha en aktiv roll i undervisningen. Eleven ska kunna få
lösa problem självständigt men också tillsammans med andra. Eleven ska också lära
9

sig att ställa upp egna mål samt reflektera över sitt eget lärande, sina känslor och
upplevelser. Genom att bli medveten om sitt eget handlande lär sig eleven även att ta
ansvar för sin läroprocess. (Utbildningsstyrelsen, 2014, s.16.) I tandem är också
lärandet självstyrt och eleven ska kunna bestämma över sin egen inlärning.
Undervisningen i det andra inhemska språket bidrar till fostran av språkmedvetenhet.
Läroämnets uppdrag är att väcka elevernas intresse för den kulturella och språkliga
mångfalden i skolan och i omvärlden samt uppmuntra dem till att kommunicera i
autentiska språkmiljöer. Läroämnet ska även förbereda eleverna för kreativt och
planmässigt arbete i olika sammansättningar. Eleverna ska få möjlighet till att
kommunicera, bilda nätverk och bygga broar med elever som är finskspråkiga.
(Utbildningsstyrelsen, 2014, s. 126.) Samma lärandemål eftersträvas i tandem. Genom
att eleverna turvis fungerar som lärande part och som språklig modell och stöd växer
elevernas självkänsla inom språkanvändningen.
Studierna i det andra inhemska språket brukar vanligtvis inledas först i årskurs 3 men
kan också påbörjas redan i årskurserna 1–2. I sådant fall följs Glgu 2014 för A1lärokursen med hänsyn till elevernas ålder. Eleverna kan börja stifta bekantskap med
det andra inhemska språket före lärokursen till exempel genom hörförståelser. Det kan
kallas för språkdusch. I en språkdusch lär sig eleverna grunderna i språket genom att
sjunga, leka, spela och röra på sig. Innehållet för en språkdusch väljs på basen av
elevernas intressen och eleverna får också vara med och påverka valet av innehållet.
Undervisningen kan genomföras i samband med andra lektioner som en del av den
helhetsskapande undervisningen men också under särskilda lektionspass. Det
huvudsakliga syftet med undervisningen i det andra inhemska språket i årskurserna 1–
2 är att väcka intresse för att lära sig finska eller svenska samt att stärka och motivera
eleverna till att tro på sig själva och sin förmåga att lära sig språk. De elever som har
finska som modersmål har en skild kurs, så kallad modersmålsinriktad A1-lärokurs.
Den modersmålsinriktade A1-lärokursen har som mål att ge eleverna chans till att
reflektera och fördjupa sina kunskaper i det finska språket och den finska kulturens
särdrag. (Utbildningsstyrelsen, 2014, s. 126–127.) I undervisningen ska man betona
glädje i lärandet, muntlig kommunikation i vardagssituationer samt varierande
arbetssätt. Då undervisningen inleds förutsätter man inte att eleverna ska kunna läsa
eller skriva. Tanken är att man ökar och väcker intresse efterhand för det talade och
10

skrivna språket. Efterhand ökar man även elevernas intresse för att läsa och skriva.
(Utbildningsstyrelsen, 2019: 1b, s. 7.)
Från och med hösten 2019 kommer alla elever som börjar årskurs 1 att inleda studier
i A1-språket senast på våren 2020. Statsrådet beslöt 20.9.2018 att antalet
årsveckotimmar i årskurserna 1–2 utökas med två årsveckotimmar. Eleverna kommer
ha minst en halv årsveckotimme undervisning i A1- språket. (Utbildningsstyrelsen,
2020.)

2.5 Lärarens roll i språkundervisningen
Enligt Glgu 2014 ska läraren ”välja arbetssätt i samråd med eleverna och handleda
dem i synnerhet i användningen av nya arbetssätt för att de på så sätt ska bli mera
självständiga och målinriktade i sitt sätt att arbeta.” (Utbildningsstyrelsen, 2014, s. 30).
Lärarens roll har förändrats från en mera dominant ledare till en guide som styr eleven
mot rätt riktning. Det är viktigt att läraren tänker på användningen av sitt språk och
strävar efter att använda sig av målspråket efter bästa förmåga eftersom hen fungerar
som språkmodell. (Tornberg, 2009, s. 31.) Enligt Björklund m.fl. (2005) behövs det
ett positivt och tryggt klimat i klassrummet för att få eleverna att använda sig av
målspråket. Klimatet i klassrummet avspeglar lärarens arbete. Björklund m.fl. (2005)
diskuterar vidare att en viktig del av lärarens arbete i språkundervisningen är att
fungera som en handledare. Eleverna behöver uppmuntran och stöd och därför är det
viktigt att läraren känner till elevernas styrkor och svagheter för att kunna utmana dem
och ge stöd vid behov. Instruktioner som ges under lektioner ska vara korta och tydliga
och helst planerade på förhand. För att bli bättre förstådd är det nödvändigt att läraren
använder ett aktivt kroppsspråk samt konkreta bilder och föremål. Det är också viktigt
att läraren korrigerar fel vid början av en elevs språkutveckling. Desto bättre en elev
blir på språket desto mer kan läraren också kräva. (Björklund, Kaskela-Nortamo,
Kvist, Lindfors & Tallgård, 2005, s. 10–20.) Larsen-Freeman (2000) är av annan åsikt.
Enligt henne bör läraren ej lägga fokus på möjliga fel som eleverna gör. I stället bör
läraren vägleda eleven till att producera så mycket som möjligt trots att eleverna inte
är så duktiga på målspråket. Läraren ska också försöka styra eleven till att använda
11

språket på ett mångsidigt sätt och skapa autentiska situationer för eleven som eleven
har nytta av. Läraren ska även initiera interaktioner mellan eleverna. (Larsen-Freeman,
2000, s. 128–130.)
I flera generationer har lärarens roll och undervisningen betraktats som traditionell.
Undervisningen var länge lärarcentrerad. Den allmänna uppfattningen var att oavsett
vad läraren förklarade eller instruerade blev det en del av elevernas kunskaper. Detta
motiverade läraren att tala medan eleverna fick lyssna. Under 1960-talet talade läraren
två tredjedelar av lektionen och elever endast en tredjedel. Lyckligtvis har synen på
lärarens roll förändrats med åren. Även synen på språklärarens roll har genomgått en
betydlig förändring. Språkundervisningen ses som ett tillfälle där elever får konstruera
sin egen kunskap genom att delta i undervisningen. (Pörn & Hansell, 2017, s. 4–5.)
Under 1970-talet forskades det inom klassrumsinteraktion. Det man kom fram till var
en struktur som dominerade i nästan alla klassrum runtom i världen. Strukturen kallas
IRE-strukturen. IRE står för initiering, respons och evaluering. Läraren initierar
interaktion i form av en fråga varpå eleven svarar på i form av respons. Slutligen
evaluerar läraren elevens respons. (Sahlström, 2014, s. 196–197.)
Under 1980-talet forskades det om lärarens roll i språkundervisningen medan det
under 1990-talet forskades om elevers lärande och inlärningsstrategier. Tornberg
(hänvisning i Pörn & Hansell, 2017, s. 5) menar att lärarens roll i språkinlärningen är
annorlunda än tidigare eftersom man tar i beaktande synen på lärandet på basen av
individers bakgrund och interaktiva processer. Enligt Säljö och Välijärvi (hänvisning
i Pörn & Hansell, 2017, s. 5) verkar det som att lärarens roll håller på att övergå till en
roll som handledare som hjälper och stöder elevers inlärningsprocesser. Gardner
(hänvisning i Pörn & Hansell, 2017, s. 5) stöder synen på förändringen av
språkundervisningen och hävdar att det har skett en förändring från traditionella
klassrum till uppgiftsorienterad och elevcentrerad undervisning.
Enligt Egidius (2005) har läraren tre olika roller. Dessa är handledare, undervisare och
bedömare. Handledarrollen innebär att läraren ska kunna uppmuntra, vägleda och
sporra eleverna. Som undervisare ska läraren strukturera och skapa material till
lektioner. Även kunskapsförmedling hör till rollen. Som bedömare ska läraren kunna
bedöma eleverna och ge feedback. (Egidius, 2005, s. 85, 87, 130.)
12

3 Tandempedagogik i skolkontext
I detta kapitel redogör jag för tandem som språkinlärningsmodell. För att få en
förståelse för tandem som modell är det relevant att gå igenom de principer som
tandem bygger på. Jag redogör även för de olika tandemformerna i finsk skolkontext
samt lärarens roll i tandemundervisningen.

3.1 Tandem som språkinlärningsmodell
Det pågår eviga och intensiva debatter om tvåspråkiga skolor i Finland där man vid
sidan om granskar finskspråkiga elevers undervisning i det andra inhemska språket
samt deras kunskaper i svenska. Möjliga modeller för tvåspråkiga skolor är på agendan
och tandem är en möjlig modell för tvåspråkiga samarbeten mellan svenska och finska
skolor. (Pörn & Karjalainen, 2013.)
Tandem är en inlärningsmodell för att lära sig ett andraspråk. Inlärningsmodellen fick
sin början år 1963 vid ett tyskt-franskt ungdomsutbyte och har sedan dess spridit sig
runtom i världen. Olika former av tandem har arrangerats och undersökts mest i
Europa men även i Nord- och Sydamerika samt i Asien. (Karjalainen, 2011, s. 27.)
Tanken bakom tandem som modell för språkinlärning är att två personer med olika
modersmål lär sig ett nytt språk av varandra. Personerna i fråga växlar mellan språken
och på det sättet fungerar de såväl som lärande part som språklig modell och språkligt
stöd. Ett tandempar består av två personer med olika förstaspråk, till exempel svenska
och finska. Målet är att paret ska arbeta tillsammans för att lära sig språken genom att
kommunicera i autentiska situationer. Samarbetet mellan ett tandempar består dels av
autonomi, det vill säga att man parallellt med språklärandet lär sig att styra, planera
och utvärdera den egna lärandeprocessen och dels av ömsesidighet, det vill säga att
båda parterna gynnas av samarbetet. (Pörn & Karjalainen, 2013.) Enligt Jonsson,
Brammerts och Little (1996) är språkinlärningen genom tandem en form av självstyrd
inlärning. De menar att språkinlärningen i tandem inte ersätter den reguljära
språkundervisningen utan snarare kompletterar den. Vidare konstaterar de att
språkinlärning genom tandem är en form av öppen inlärning. Med öppen inlärning
13

avses i detta sammanhang att två personer med olika modersmål samarbetar för att få
kunskap om den andra personen och hens kultur och för att förbättra bådas
språkfärdigheter. (Jonsson, Brammerts & Little, 1996, s. 2.)
Gemensamt lärande, par- och smågruppsarbete lyfts fram som primära arbetssätt i all
undervisning i grunderna för läroplanen. (Utbildningsstyrelsen, 2014). I tandem är
pararbete mellan elever med olika modersmål det huvudsakliga arbetssättet. I tandem
är det även möjligt att använda sig av grupparbeten där flera par är involverade. Att
arbeta i par i tandem är rekommenderat, eftersom tandemparet då får mer tid för den
egna språkanvändningen och ger båda parterna möjlighet att fokusera på vad de själva
vill och behöver lära sig. Om man jobbar i större grupper finns det risk för att personer
som är starka och dominanta till sin natur samt kan målspråket bättre än de andra, lätt
tar över och orsakar att de svaga och blyga personerna får mindre plats och tid för sin
språkanvändning. Tandemparet tvingas även samarbeta och aktivera sig för att
interaktionen ska kunna löpa och vara givande. På det sättet är alla personer som deltar
i en tandemkurs mer aktiva. Många personer kan känna sig lättade över att få använda
målspråket om enbart en människa lyssnar på. Detta sänker tröskeln för att våga
använda målspråket och gör situationen mer ledig. (Löf m.fl., 2016, s. 22–24.)

3.2 Tandemprinciper
Tandem som språkinlärningsmodell bygger på två grundprinciper. Dessa är principen
om autonomi och principen om ömsesidighet. För att tandem ska fungera ska dessa
två principer användas. Tandemprinciperna ska användas i alla former av tandem
oberoende om inlärningsmiljön ser olika ut. (Karjalainen, 2011, s. 27–28.) Enligt Elo
och Pörn (2018, s. 2) finns det en tredje princip som kan användas inom tandem,
principen om autenticitet. Principen har inte blivit lika mycket uppmärksammad inom
forskning som de två andra principerna, eftersom den har tagits förgiven.
Principen om autonomi grundar sig på att deltagarna i tandem själva får lägga upp mål
som de önskar uppnå genom inlärningen. Deltagarna får även välja hur de vill lära sig,
till exempel genom att välja samtalsämnen och övningar och hurdant stöd de önskar
få av sin tandempartner. Det är viktigt att man från början kommer överens om regler,
14

hur man vill att samarbetet ska se ut och hur man önskar få hjälp för att bådas
språkfärdigheter ska utvecklas. Karjalainen (2011) använder ordet självstyrd som
synonym till autonom men det betyder inte att språkinlärningen sker självständigt i
tandem. Deltagare lär sig tillsammans och samverkar således tillsammans. Principen
om autonomi bygger på att man tillsammans med sitt tandempar, andra deltagare eller
sin lärare har friheten att bestämma hur individens läroprocess ska se ut. (Karjalainen,
2011, s. 28.)
Principen om ömsesidighet grundar sig på att deltagarna i tandem ska ha lika mycket
nytta av själva samarbetet som vad de lär sig av varandra. Ena parten är infödd i det
ena språket medan den andra parten är infödd i det andra språket, vilket resulterar i att
man bidrar med kunskaper och färdigheter genom att fungera som språkmodell och
lärare. Eftersom personerna byter roller under tandem förväntas de vara villiga att
hjälpa och stödja den andra parten eftersom de själva annars inte kan förvänta sig att
få det stöd de själva behöver. Målet med ömsesidighet i tandeminlärning är att båda
deltagarna ska få den nytta av samarbetet som de önskar sig. Det betyder inte att man
ska jämföra och mäta om båda personerna i tandemparet lär sig lika mycket och de
behöver inte heller arbeta på samma sätt. Valet av aktiviteter och övningar ska vara i
enlighet med den lärande personens önskemål. Samarbetet i tandeminlärning ska vara
ömsesidigt och inte symmetriskt. (Karjalainen, 2011, s. 29.)
Principen om autenticitet grundar sig på att inlärningen i tandem sker i en äkta
språkmiljö där situationen är naturlig och en vardaglig diskussion äger rum och
överskrider språkgränsen. Autentisk inlärning i en tandemkontext innebär att eleverna
direkt får användning av det andra språket. På så sätt inser eleverna nyttan av språket
vilket även ökar motivationen hos eleverna att vilja lära sig mera. (Elo & Pörn, 2018,
s. 2.)

3.3 Olika tandemformer
I Finland är tandem som språkinlärningsmodell i skolkontext uppdelad i tre former:
klasstandem, eklasstandem och språkduschtandem.

15

Ordet klasstandem betyder att tandem ordnas i klassrumskontext. Enligt Karjalainen
(2011, s. 29) kan klasstandem även kallas för närtandem eller face-to-face tandem,
vilket innebär att tandempartnerna träffas fysiskt. Klasstandem karaktäriseras som
språkundervisning. (Karjalainen, Pörn, Rusk & Björkskog, 2013, s. 168). Klasstandem
går ut på att svensk- respektive finskundervisningen organiseras i klasser i två olika
skolor där hälften av eleverna är svenskspråkiga och hälften finskspråkiga. Lärarna
undervisar parallellt en grupp åt gången och då är det eleverna som fungerar antingen
som lärande part eller stödjande part. (Pörn & Karjalainen, 2013.) Språkduschtandem
fungerar nästan på samma sätt som klasstandem. Språkduschtandem ordnas också i
klassrumskontext men det som skiljer klasstandem från språkduschtandem är att
språkduschtandem inte nödvändigtvis karaktäriseras som språkundervisning och
används i nybörjarundervisningen medan klasstandem används på andra och tredje
stadiet inom språkundervisningen.
Eklasstandem är däremot en tillämpad form av klasstandem och bygger precis som
klasstandem och språkduschtandem på ett samarbete mellan två skolor. I detta fall är
skolorna placerade långt från varandra vilket är orsaken till behovet av en virtuell
plattform. Eleverna kommunicerar och utför uppgifter via videochatprogrammet
Skype istället för att träffas fysiskt. (Eklasstandem, 2013.)
På många håll i Finland finns det skolor som är fysiskt belagda nära varandra. Enligt
Pörn och Karjalainen (2013) finns det goda förutsättningar för skolor att
vidareutveckla närtandem i skolkontext. Även skolor som inte är närliggande kan
tillämpa den virtuella tandemmodellen.

3.4 Praktiskt genomförande av (språkdusch)tandem
För att tandem ska kunna utföras i skolkontext krävs det samarbete mellan två skolor
med olika skolspråk. Tillsammans med experter och ledning planerar och organiserar
tandemlärarna tandemundervisningen. I klasstandem och språkduschtandem bör
skolorna vara fysiskt belagda nära varandra eftersom eleverna bör kunna ta sig till
samarbetsskolan samt lärarna behöver ständigt vara i kontakt med varandra. För att

16

samarbetet ska kunna utföras så smidigt som möjligt krävs det av rektorerna att båda
skolornas scheman går ihop med varandra. (Löf m.fl., 2016, s. 36.)
Planeringen av en tandemkurs är viktigt eftersom det utgör grunden för ett bra
samarbete och en lyckad kurs. Samplaneringen mellan lärare är tidskrävande eftersom
de planerar hela helheten men även enskilda lektioner. Det har ändå visat sig att all tid
lärarna lagt ner på planeringen belönas i slutändan av både elever och lärare. När
samarbetet har kommit i gång och anpassats efter skolorna blir lärarnas arbete lättare.
Lärarna gör grovplaneringen och det största jobbet i tandem men det är viktigt att få
stöd och uppmuntran från rektorer. Tandem är just det vad den grundläggande
läroplanen grundar sig på, att öka den kommunikativa förmågan och att bygga broar
mellan språkgrupper. (Löf m.fl., 2016, s. 38–39.)
Språkduschtandemträffarna ordnas en gång i månaden. Varannan träff sker i den
svenskspråkiga skolan och varannan i den finskspråkiga skolan. Lärarna som är med i
projektet är sammanlagt sex stycken, tre från den svenskspråkiga skolan och tre från
den finskspråkiga. Lärarna jobbar parvis och samarbetar och samplanerar hela tiden
men har två större planeringstillfällen under året tillsammans och sedan flera mindre
träffar tillsammans med sitt lärarpar. Utöver det planerar de också på egen hand och
har utvärderingsträffar med samarbetsuniversitetet, Åbo Akademi. När lärarna inte
träffas

fysiskt

kontaktar

de

varandra

genom

att

ringas

eller

genom

snabbmeddelandeapplikationen WhatsApp eller genom e-post.
Eleverna som deltar i tandemprojektet går på årskurs 1 och årskurs 3. Från den
svenskspråkiga skolans sida är det en klass på årskurs 1 och tre klasser på årskurs 3
som deltar. Från den finskspråkiga skolan är de en klass på årskurs 1 och två klasser
på årskurs 3 som deltar. Eleverna har inte inlett studierna i det andra inhemska språket
och språkduschtandem fungerar därför som en inkörsport till det. En del av eleverna
är enspråkiga och en del är tvåspråkiga. Därför är de indelade i två grupper,
nybörjarfinska och modersmålsinriktad finska. Båda grupperna är ytterligare indelade
i två grupper så att lärarna ansvarar över en grupp ena halvan av tandemträffen och
andra halvan av andra gruppen. Figur 1 illustrerar hur gruppindelningen i tandem ser
ut och hur lärarna undervisar språkligt blandade grupper.

17

Figur 1. Gruppindelning i tandem.
Undervisningen sker parallellt, vilket innebär att under den första lektionen undervisar
svenskläraren svenska i grupp A samtidigt som finskläraren undervisar finska i grupp
B. Under nästa lektion byter lärarna roller och då undervisar svenskläraren istället
grupp B och finskläraren grupp A. Eleverna byter även roller från den som lär sig till
den som stödjer inlärningen. Det betyder att den finskspråkiga eleven fungerar som
stöd för den svenskspråkiga under de finskspråkiga lektionerna och vice versa. (Pörn
& Karjalainen, 2013.)

3.5 Lärarens roll i tandemundervisningen
Under tandemlektioner är tanken den att läraren ska få ta minimalt med plats och
endast finnas som hjälp vid behov. Enligt Löf m.fl. (2016) och Pörn och Hansell (2017)
kan lärarens roll i tandemundervisning delas in i tre områden, handledare, språkexpert
och coach. Pörn och Hansell menar att rollen som handledare är grundläggande och
genomsyrar hela undervisningen både i tandem och i övrig undervisning. Lärarens roll
som handledare innebär är att skapa möjligheter för tandemdeltagarna att lära sig och
stöda deras läroprocess under kursens gång. Handledaren planerar undervisningen,
organiserar och strukturerar den samt bedömer och utvärderar deltagarna. Planering,
organisering och bedömning sker tillsammans med samarbetsskolans tandemlärare.
18

Lärarnas

samarbete

är

viktigt

och

de

bär

ett

gemensamt

ansvar

för

undervisningshelheten. (Löf m.fl., 2016, s. 26–27; Pörn & Hansell, 2017, s. 6.)
Lärarens roll som språkexpert kräver som namnet säger att läraren är expert på språket.
Språkexpert rollen är inte endast unik för tandemundervisning utan även den
genomsyrar all språkundervisning. Som språkexpert ska läraren kunna hantera
målspråket och språkinlärningens strategier och sättet att lära ut språket. Läraren
fungerar huvudsakligen som språkmodell för deltagarna. Ju bättre läraren behärskar
språken desto bättre är utgångsläget. (Karjalainen & Pörn, 2015, s. 106; Löf m.fl.,
2016, s. 27–28; Pörn & Hansell, 2017, s. 6.)
Förutom handledare och språkexpert fungerar läraren även som coach. Rollen är unik
för tandem eftersom den inte påträffas i andra skolsammanhang. Som coach följer
läraren med tandemparens aktivitet och hjälper paren att hitta arbetssätt som passar
dem. Som coach stöder även läraren paren att utvecklas till aktiva aktörer som tar
ansvar för sitt eget lärande och ser till att båda parterna gynnas av samarbetet i tandem.
(Löf m.fl., 2016, s. 26–32; Pörn & Hansell, 2017, s. 11–12.)

19

4 Metod
I detta kapitel redogör jag för syftet med min avhandling och vilka problemställningar
som står som grund för min undersökning. Därefter beskriver jag val av
forskningsansats, val av metod, val av informanter och undersökningens
genomförande samt bearbetning av data och analys. Till sist behandlar jag etik och
tillförlitlighet.

4.1 Precisering av forskningsfrågor
Det övergripande syftet med min avhandling är att undersöka språkduschtandem i
praktiken ur ett lärarperspektiv. Mer specifikt kommer jag att undersöka hurdan
uppfattning lärare har om användningen av tandempedagogik som modell i
undervisningen i de lägre årskurserna (1–3). Utgående från det har följande
forskningsfrågor formulerats:
1. Vilka möjligheter och utmaningar anser lärare att det finns med
språkduschtandem?
2. Hur uppfattar lärare sin roll i språkduschtandem?
3. Hur ser lärare på betydelsen av trygghet, ämne och språk i ett
språköverskridande och ämnesövergripande samarbete?

4.2 Fenomenografi som forskningsansats
Undersökningens syfte ska ligga till grund för val av forskningsansats.
Forskningsansatsen spelar i sin tur roll för vilken datainsamlingsmetod och
analysmetod som väljs för undersökningen. (Fejes & Thornberg, 2015, s. 30–32.) I
denna studie har intervjuer använts som datainsamlingsmetod. Syftet med denna studie
är att undersöka hur lärare upplever tandemundervisning i årskurserna 1–3 och därför
kan fenomenografi anses vara en lämplig forskningsansats eftersom jag i min

20

undersökning vill komma åt lärarnas uppfattning om fenomenet tandem samt deras
erfarenheter och upplevelser av användningen av tandempedagogik i undervisningen.
Fenomenografi är en kvalitativt inriktad empirisk forskningsansats och används
mycket

inom

pedagogisk

forskning.

Analysmetodens

grund

ligger

i

inlärningsforskning. Fenomenografi innebär att forskaren vill undersöka och beskriva
en individs uppfattningar av ett fenomen och baserar sig på individens tidigare
erfarenheter. På grund av individens olika erfarenheter blir också uppfattningarna
olika. Genom att ställa en eller flera frågor åt de som undersöks får forskaren reda på
hur ett fenomen uppfattas ur olika synvinklar. Uljens (1989) hävdar att inom den
fenomenografiska ansatsen skiljer man mellan vad något är och vad det uppfattas vara.
(Uljens, 1989, ss. 7–8, 10–11, 13–14.) Enligt Denscombe (2012) är det viktigt att
forskaren beskriver fenomenen ur informanternas synvinkel, vilket betyder att
forskaren måste vara uppmärksam med att inte skymma resultaten genom befintlig
teori och egna antaganden. Detta är även vad jag strävar efter i min undersökning.
Det är vanligt att forskaren använder sig av öppna, kvalitativa intervjuer inom den
fenomenografiska forskningsansatsen för att ta reda på informanternas uppfattningar
av ett fenomen. (Stukát, 2011). Fenomenografiska intervjuer är tematiska och
halvstrukturerade. Intervjufrågorna är ordnade i relation till teman eller fenomen som
intervjun ämnar beröra. Dialogen som sker mellan forskare och informant utvecklas
enligt de svar som ges på frågorna i intervjuguiden. För att få så utförliga svar som
möjligt kan man använda sig av något som kallas probing. Probing är en teknik för att
fördjupa och få en bredare inblick i ett samtal kring ett visst innehåll. Detta kan man
göra till exempel genom att ställa följdfrågor. Icke verbal probing kan man också göra
genom att humma eller nicka åt informanten så hen vet att man lyssnar och är
intresserad av vad informanten har att säga. (Dahlgren & Johansson, 2009.)

4.3 Intervju som datainsamlingsmetod
Undersökningen i denna avhandling baserar sig på en kvalitativ studie. Enligt Trost
(2010) väljer man metod efter avhandlingens syfte. Man gör antingen en kvalitativ
eller en kvantitativ undersökning. En kvalitativ undersökning kännetecknar
21

frågeställningen hur människor upplever olika fenomen, till exempel hur de tänker,
reagerar och resonerar, medan en kvantitativ undersökning intresserar sig för hur
människor procentuellt tycker något, till exempel hur många, hur ofta eller hur vanligt.
(Trost, 2010, ss. 25, 32.) I min undersökning har jag valt att intervjua fyra personer för
att gå in på djupet av vad dessa personer anser. Anttila (2000, s. 230) anser att
intervjumetoden är en passande metod för att få fram olika människors erfarenheter,
åsikter och upptäckter.
I en kvalitativ intervju är fördelen den att undersökningssituationen liknar ett
vardagligt samtal och intervjun blir mer naturlig mellan intervjuaren och den
intervjuade. Detta innebär att intervjuformen minst styr personerna som blir
intervjuade. (Holme & Solvang, 1997, s. 99.) Bell (2006) menar att det även finns
nackdelar med kvalitativa intervjuer, bland annat det faktum att intervjuer kräver tid.
Man ska välja viktiga teman och frågeställningar och sedan utforma passande frågor.
Man ska även välja hur data ska analyseras samt lägga upp en tidsplan för det hela.
(Bell, 2006, s. 158–159.)
Enligt Trost (2010) behöver man ha någon form av ljudupptagare vid intervjun. Det
finns både fördelar och nackdelar med det. Till fördelarna hör att man kan lyssna om
och om igen vad den intervjuade har sagt och man kan även lyssna till ordval och
tonfall. Dessutom kan man ordagrant skriva ner vad personen har sagt i intervjun. Till
nackdelarna hör att det är tidskrävande att lyssna igenom inspelningarna och man är
tvungen att spola fram och tillbaka för att hitta detaljer. En till nackdel är att man måste
kontrollera att ljudupptagaren har tillräckligt med batteri så att det inte tar slut under
själva intervjun. (Trost, 2010, s. 74–75.) Alla mina intervjuer bandas in med hjälp av
telefonbandning och samtidigt av dators webbkamera ifall telefonbandningen inte
skulle fungera av någon orsak. På detta sätt har jag sparat intervjuerna på två olika
ställen.
Jag ha valt att använda mig av halvstrukturerade intervjuer som datainsamlingsmetod.
En halvstrukturerad intervju innebär att intervjuaren har en lista med ämnen och frågor
som hen vill få besvarade. Intervjuaren ska vara flexibel gällande ordningsföljden på
intervjufrågorna och låta informanten utveckla och tala fritt om det som tas upp i
intervjun. Svaren som ges får vara öppna och fokus ska ligga på informantens
synpunkter. Med en halvstrukturerad intervju kan forskaren utveckla och ändra på
22

frågorna under intervjuns gång. I stället för att ha exakt likadana intervjuer med alla
informanter kan frågorna ändras utifrån information av tidigare informanter och
således kan man hitta nya undersökningsspår i kommande intervjuer. (Denscombe,
2012.) Utifrån mina forskningsfrågor formulerade jag en intervjuguide att ha som
grund för mina intervjuer. Enligt Gillham (2008) är första steget till att forma
intervjufrågor att fundera på intresseområden samt därefter skriva ner alla frågor som
dyker upp i samband med det. Nästa steg är att strukturera frågorna. (Gillham, 2008.)
När jag formulerade intervjufrågorna grupperade jag dem under kategorierna
forskningsfråga 1, forskningsfråga 2 och forskningsfråga 3. Under dessa hade jag även
kategoriserat underrubriker för att själv få en tydligare överblick över hela
intervjuguiden. De frågor som berörde samma tema grupperades således under samma
kategori. Jag bytte under intervjutillfällena ordningsföljden på kategorierna eftersom
jag ansåg att jag kanske kunde få mera ut av intervjuerna då. Ordningsföljden på
frågorna ändrades också under alla intervjuerna eftersom ingen intervjudialog var lik
någon annan. Frågorna användes under intervjuerna som en öppen intervjuguide med
möjlighet för följdfrågor. Enligt Kvale och Brinkmann (2009) får intervjufrågorna inte
vara för långa eller invecklade, vilket jag tänkte på när jag konstruerade mina
intervjufrågor. Intervjuguiden finns i bilaga 1.

4.4 Val av informanter och undersökningens genomförande
Enligt Trost (2010) vill man i en kvalitativ intervju få så stor variation som möjligt
mellan personerna man intervjuar. Med det menar han att valet av informanter ska vara
heterogent (Trost, 2010, s. 137). Jag har valt att intervjua fyra lärare som undervisar i
årskurserna 1 och 3 som är med och utvecklar projektet språkduschtandem, varav två
lärare undervisar i årskurs 1 och två i årskurs 3. Lärarna som är med i projektet är
sammanlagt sex stycken. Jag skickade e-postmeddelandet åt sex personer varav fyra
hade möjlighet att ställa upp på intervju, varför det är fyra lärare delar med sig av sina
uppfattningar och erfarenheter i denna studie. Två av lärarna har klasslärarexamen och
två har språkbadslärarexamen. Alla fyra är tvåspråkiga men har inte så mycket
erfarenhet av språkundervisning. Tre av lärarna har deltagit båda projektåren, medan
en är ny. Tillsammans har de mellan 1–25 år av lärarerfarenhet.
23

Jag kontaktade lärarna via e-postmeddelande. Meddelandet finns i bilaga 2. Jag
började mitt meddelande med att presentera mig själv och vad syftet med min
undersökning är. Jag frågade om informanterna skulle kunna tänka sig ställa upp på
intervju. Jag berättade även hur mycket tid de skulle reservera för respektive intervju
samt att tiden och platsen fick personen bestämma själv, eftersom det är viktigt att den
som blir intervjuad känner sig trygg i den miljö där intervjun utförs. (Kvale &
Brinkmann, 2014). I e-postmeddelandet berättade jag också att informantens bidrag
kommer att behandlas konfidentiellt. Innan intervjun upprepade jag det och så
berättade jag att jag kommer att fingera deras namn i resultatredovisningen men
skolornas namn kan förekomma. Alla fyra gav sitt godkännande till det. Jag skickade
inte intervjuguiden på förhand åt informanterna eftersom jag inte ville styra in dem på
ett visst spår och därmed lämnade jag plats för en mer öppen dialog.
Alla intervjuer skedde enskilt på informanternas arbetsplatser i egna klassrum, vilket
passade bra eftersom miljön helst ska vara lugn och trevlig utan störande moment i
omgivningen. Dessutom ska ingen utomstående person höra vad som sägs under
intervjun. (Kvale & Brinkmann, 2014.) Innan jag började intervjun presenterade jag
de tre områdena jag sökte svar på. Jag avslöjade aldrig mina forskningsfrågor eftersom
det kunde finnas risk för att informanterna enbart svarade kort på dem. På detta sätt
fick jag mera material och kom in på djupet av lärarnas uppfattningar. Jag frågade även
om informanten går med på att jag bandar in intervjun för att sedan lättare kunna
transkribera det som sagts. Alla informanter gav sitt godkännande till det. Jag inledde
intervjun med några bakgrundsfrågor för att få informanten att känna sig bekväm och
för att samtalet skulle börja på ett naturligt sätt. Jag avslutade intervjun med en
avslutande fråga för att säkerställa att informanten hade fått säga allt vad hen ville. Jag
tackade informanten efter att intervjun var slut. Alla intervjuer tog mellan 30–40
minuter. För att skydda informanternas identitet har lärarna fått fingerade namn i
resultatredovisningen. De namn jag har valt att använda följer för enkelhetens skull
alfabetisk ordning: Ada, Bianca, Cecilia och Dina

24

4.5 Bearbetning av data och analys
Enligt Trost (2010) är det en fördel att forskaren själv utför intervjuerna för en studie,
eftersom forskarens hjärna får processa det som sagts under intervjuerna före hen
transkriberar och analyserar materialet. Intervjuerna utfördes självständigt av mig på
en tidsperiod på tre veckor, vilket gjorde att jag hann processa materialet men
samtidigt ha det i färskt minne. Enligt Kvale & Brinkmann (2014) är transkribering
tidskrävande. Därför valde jag att efter varje genomförd intervju transkribera den
direkt. Jag transkriberade intervjuerna ordagrant, men jag skrev inte in skratt, pauser
eller dylikt eftersom det inte är relevant att ha med i studien. Jag omvandlade också
talspråk till standardspråk. Efter att jag transkriberat alla fyra intervjuer utgjordes
utskrifterna av 26 sidor. När jag började bearbeta materialet hade jag svårigheter att
sammanställa allt. Kvale och Brinkmann (2014) anser att meningskategorisering är en
passande analysmetod när man vill få en klar överblick över ett större material, därför
valde jag att använda mig av den. Meningskategorisering går ut på att sammanpressa
det som en informant sagt och sedan placera yttrandena i olika kategorier och på detta
sätt har forskaren möjlighet att ta vara på allt som sagts. (Kvale & Brinkmann, 2014).
Alexandersson (2006) beskriver fyra steg för hur man kan arbeta och bearbeta sitt
material med hjälp av meningskategorisering. Steg ett går ut på att bekanta sig med
materialet. Jag började med att läsa igenom utskrifterna en åt gången och försökte
skapa en helhetsbild. I steg två ska forskaren fokusera på innehållet och försöka se
skillnader och likheter i utskrifterna. Jag gjorde detta med hjälp av färgkodning. Jag
markerade de delar som var lika och olika med olika färgpennor för att enklare se hur
informanterna svarat. I steg tre av bearbetningsprocessen ska forskaren fokusera på
utsagor som är väsentliga i förhållande till fenomenet. I steg fyra ska forskaren skapa
kategorier som informanternas utsagor ska placeras i. Efter att jag färgkodat klart
kunde jag börja skapa kategorier. Kategorierna bearbetades flera gånger och fick även
nya namn flera gånger. Till sist ringade jag in vilka citat som hörde till vilken kategori
som bäst belyser resultaten.

25

4.6 Etik och tillförlitlighet
När man gör en undersökning är det viktigt att granska undersökningens trovärdighet
(validitet) och tillförlitlighet (reliabilitet). För att lyckas skapa ett bra resultat i en
undersökning behövs hög tillförlitlighet och trovärdighet där den ena är en
förutsättning för den andra. Validitet handlar i forskning om huruvida resultatet
belyser forskningsfrågan och reliabilitet handlar om hur väldefinierad metoden är.
Andra ska kunna göra samma forskning och komma fram till samma resultat. (Justesen
& Mik-Meyer, 2011, s. 33.) Med tillförlitlighet menar Trost (2010) att intervjun man
gjort är stabil. Intervjuaren ska sträva till att vara objektiv i sitt sätt att genomföra
intervjun och alla informanter ska ges möjlighet att reflektera kring samma
frågor/teman. När man gör en kvalitativ undersökning måste man kunna bevisa att
undersökningens data och analys är trovärdig. Det insamlade datamaterialet måste vara
seriöst och relevant för problemställningen. Etiska aspekter ska reflekteras i anslutning
till datainsamling och avrapportering av resultat, annars kan man ställa sig frågan om
undersökningen är trovärdig. (Trost, 2010, s. 131, 134.)
Intervjuerna i denna studie gjordes av mig och med hänvisning till trovärdigheten
följdes samma intervjuguide under intervjuerna och alla fick svara på samma frågor.
Jag har även tagit med direkta citat i resultatredovisningen för att stärka
trovärdigheten. På så sätt kan jag bevisa att analysen inte endast är mina egna
tolkningar utan grundar sig på resultatet från intervjuerna.
När man gör en intervju är det viktigt att komma ihåg att meddela åt den man ska
intervjua hens rättigheter. Det innebär till exempel att den intervjuade ska ge samtycke
till intervjun, att den har rätt till sin egen integritet och sin värdighet samt att det inte
publiceras sådant som informanten önskar att inte kommer ut. Den intervjuade har
också rätt att välja vad hen vill svara eller inte svara på, hen kan också avbryta
intervjun ifall hen vill. (Trost, 2010, s. 93.) Jag berättade före intervjuerna att
informanterna har rätt till att inte svara om de ej vill samt att de får svara på sitt
modersmål ifall det känns som att de kan svara mer ingående på frågorna då.
Trost (2010) konstaterar att man ska vara försiktig med att lova ge en rapport åt de
intervjuade då det kan hända mycket på vägen. Det kan ta lång tid innan man
färdigställt den eller så kan projektet man gör en studie om läggas ner innan man hunnit
26

skriva en rapport. Det kan också vara så att det aldrig skrivs en rapport eller så
glömmer man helt enkelt skicka den åt den intervjuade. (Trost, 2010, s. 112.) Ingen av
mina informanter krävde att jag skickar den färdigställda studien åt dem.
Enligt Patel och Davidson (2011) är det viktigt att berätta för informanterna hur deras
bidrag kommer att behandlas. Man kan antingen behandla bidraget anonymt eller
konfidentiellt. Skillnaden mellan dessa är att när bidraget behandlas anonymt
framkommer varken informantens namn, nummer eller andra möjligheter till att kunna
identifiera personen i fråga. När ett bidrag behandlas konfidentiellt är det bara
intervjuaren som har tillgång till uppgifterna om informanten. (Patel & Davidson,
2011, s. 74.) Som jag redan nämnt tidigare behandlade jag mina bidrag konfidentiellt.

27

5 Resultatredovisning
I detta kapitel presenteras undersökningens resultat. Resultaten diskuteras i kapitel 6.
Jag har valt att använda mig av meningskategorisering och resultatet redovisas enligt
de kategorier som uppkommit genom analys av datamaterialet. Kategorierna är inte
rangordnade och varje kategori är lika viktig. Varje kategori presenteras och
exemplifieras med citat. Citaten är både på svenska och finska. Även om intervjuerna
hölls på svenska hade informanterna möjlighet att svara även på finska. De finska
citaten är refererade på svenska.

5.1 Kategori A. Planering
Kategori A inbegriper utsagor som handlar om planering. Det handlar dels om lärarens
egen planering och dels om samplanering i lärarpar.

5.1.1 Underkategori A1. Egen planering
En stor del av lärarens arbete är planering av undervisning. Nedan belyses lärarens
planering utifrån positiva och negativa aspekter.
Det går nog jättemycket tid till planering eftersom jag vill vara lika förberedd som när jag
höll min första lektion någonsin som lärare. Allt ska vara minutplanerat. (Ada)
Att planera dessa tandemträffar är något helt annat än vad jag gör i något annat. Vissa
gånger funderar jag nog att sku man inte få betalt, eftersom det tar så mycket av ens tid
och energi, så sku man nog inte orka med det. (Bianca)
Kyllä siihen menee aikaa. Mutta tämä on oikeasti ihan älyttömän ihanaa että saa korvausta
elikkä rahoitusta tästä. Elikkä kyllä minä ihan ilolla suunnittelenkin. (Dina)

Dina säger ovan att planeringen tar tid, men att hon uppskattar att man får finansiering
för det och då planerar hon också gärna. Adas svar ovan tyder på att planeringen ska
vara noggrant igenomtänkt. Både Bianca och Dina påpekar att extra lön spelar roll.
Ada är av samma åsikt:
28

Det känns som att jobbmängden är i balans nu med det man får i lön och det är kanske
det som är den största utmaningen i lärarjobbet, vi vill mycket och vi gör gärna mycket
men vi gör mer än vad vi får betalt för. Lärare bränner ut sig lätt, så det kanske är en
utmaning. (Ada)

Lönen har en påverkan på individen. Ju mer arbete man gör desto mer lön vill man ha.
Dessutom nämner hon att det kan vara en utmaning att inte bränna ut sig eftersom
lärare oftast gör mer än vad de erhåller betalt för och planeringen är en stor del av
lärarens jobb.
Sammanfattningsvis är planeringen utmanande och kräver extra mycket tid av lärarna
eftersom de vill vara väl förberedda inför varje tandemlektion. Lärarna är av åsikten
att planeringen inför tandemlektionerna är mer krävande till skillnad från vanliga
ämneslektioner. Lärarna får extra lön för arbetet med tandem och det upplever det som
positivt och motiverande för att orka sätta sin tid och energi på planeringen. Om man
ser det ur ett större perspektiv och tänker på undervisningsmodellens framtid kan man
ju fråga sig om extra lön verkligen är det enda som motiverar lärarnas vilja att vara
med i projektet. Lärares jobbmängd måste vara i balans med deras lön. Eftersom
modellen är ett utvecklingsprojekt kan man tolka det som en utmaning just nu, men i
framtiden som en möjlighet. Utifrån informanternas utsagor tolkar jag planeringen
som både en utmaning och en möjlighet.

5.1.2 Underkategori A2. Samplanering
Lärarna beskriver tandem som ett samarbete mellan olika språk mellan lärare och
elever. Lärarnas utsagor nedan visar på lärarnas reflektioner om samarbetet med
varandra.
Vi ringer och mejlar och bestämmer tider som passar för planering. Jag kanske far dit
eller så kommer min kollega från andra skolan hit. (Bianca)
Ibland är det svårt att hitta lämplig samarbetstid då vi har olika dagar möten och andra
planeringsdagar men nog har det gått helt bra ändå. Det är lättare att samarbeta och
planera då man lär känna varandra. Då är det också lättare att ringas eller skickas trots att
det kanske är på kvällen. (Bianca)

29

Nu får vi inom projektet två timmar planera inom lektionerna, så det är ganska lätt att
hitta den tiden. Men inte skulle jag heller säga att tiden ändå är så svår att hitta. Det är
också tur att skolorna ligger så nära varandra. (Cecilia)
Planeringen tar nog mycket av min tid. Vi funderar och planerar tillsammans med mina
kollegor både här och i den andra skolan. Sen går jag ännu på egen hand igenom det vi
har planerat före en tandemlektion. (Bianca)

Enligt lärarna kan det ibland vara svårt att hitta gemensam tid för att hinna planera,
men de menar ändå att de har hittat tiden och anser att samplaneringen har gått bra.
Lärarna påpekar också betydelsen av positiv personkemi mellan kollegerna.
Vi har så fantastiska typer som samarbetar så samarbetet har fungerat jättebra mellan
lärarna i Gerby och i Länsimetsä. Vi har haft liknande syn på väldigt mycket och all
planering har varit jätteeffektivt. Det har helt enkelt varit så himla lätt att sku man ha haft
någon som protesterar enormt eller är negativ så skulle det ha blivit tungt att göra det här
samarbetet. Lärarnas samarbete och viljan att göra tillsammans är det som speglar också
på eleverna. (Ada)
Meillä on ihan sairaan hyvä porukka ja me ollaan kaikki saman henkisiä ja se on ollut
älyttömän helppoa se suunnittelu ja ollaan rohkeasti uskallettu kokeilla kaikkea ja minä
olen tosi iloinen siitä. (Dina)

Enligt Dina är kollegorna ett bra gäng där alla är likasinnade, vilket har resulterat i att
samplanering har fungerat bra. De övriga lärarna håller med. Sammanfattningsvis kan
det tolkas som att organiseringen av samarbetet och samplaneringen mellan lärarna är
tidskrävande men det fungerar ändå smidigt och effektivt och lärarna upplever det som
lätt.

5.2 Kategori B. Arrangemang och resurser
Kategori B inbegriper utsagor som handlar om arrangemang och resurser. Med
arrangemang avses den organisatoriska delen i tandem. Med resurser avses personal
och läromedel.

30

5.2.1 Underkategori B1. Organisering
Lärarna anser att det praktiska arrangemanget kan vara en utmaning, som till exempel
hur man ska dela in eleverna i grupper, utrymmesbrist i skolorna och transport till den
andra skolan. Problem i arrangemangen tar tid av annan verksamhet.
Vägen till den andra skolan är ganska lång för en etta att gå så det ren är en utmaning.
(Bianca)

Den organisatoriska delen har varit jättekrävande, till exempel hur delar vi upp eleverna,
hur göra med praktiska arrangemang vilket resulterar i att det tar bort annan tid och
timmar. Vems tur är det att fara vart, vilka utrymmen har vi. Vi har dessutom
utrymmesbrist i vår skola. (Ada)
Det är ju förstås alltid lättare för mig då de kommer hit och jag får vara i mitt eget
klassrum och då skulle det ju vara skönt om man sku få vara i samma utrymme åtminstone
när man far till den andra skolan. Men absolut är det lättare för läraren och eleverna då
man är på sin egen hemmaplan. (Ada)

Den organisatoriska delen är krävande och tar tid. Gruppindelningar och hur man tar
sig till samarbetsskolan upplevs ibland som tungt och utrymmesbrist i skolorna gör
inte saken lättare. Lärarna är av åsikten att om utrymmena alltid skulle vara de samma
så skulle det kännas lättare. Eftersom de har utrymmesbrist i Adas skola anser hon att
det är en faktor som påverkar det praktiska arrangemanget. Lärarna anser att
organiseringen är lättare då de sker på egen hemmaplan.

5.2.2 Underkategori B2. Resurser
Kategori B2 innefattar utsagor som har med resurser att göra. Resurser som
informanterna lyfter fram är personal och läromedel. Lärarna nämner att det kan vara
en utmaning att bara vara två vuxna personer under en tandemträff och jämför det med
vanliga klassrumssituationer. Med vanliga klassrumssituationer menar de att de har
tillgång till flera personer.
Sen även det att resurserna kanske inte alltid räcker till eftersom vi bara är två lärare under
en träff och ibland kanske eleverna behöver mer hjälp och då kunde det vara bra med
några extra vuxna till, precis som i vanliga klassrumssituationer. (Bianca)

31

Tre av lärarna upplever att det kan vara en utmaning att inte ha läromedel att utgå i
från som man i vanliga fall har vilket gör planeringen mer krävande, medan Dina är
av åsikten att hon tycker om att inte ha något att utgå i från för då finns det inga hinder
och då kan man skapa och göra tillsammans.
Minä tykkään siitä ett saa luoda tyhjästa nyhjästä että ei ole mitään rajoitteita vaan sitten
lähdetään luomaan ja tekemään yhdessä. (Dina)
I skolämnen har man ju oftast något läromedel eller annat material man utgår från men
det har vi ju inte i tandem så därför går det också mycket tid till planeringen. (Bianca)

Enligt informanternas utsagor kan också resurser tolkas som utmaningar.
Utmaningarna är personalbrist och läromedelsbrist, det vill säga lärarna anser att det
ibland kunde behövas mera vuxna personer med på tandemträffarna samt att det kan
vara svårt att planera lektionerna då lärarna inte har något läromedel eller annat
material att utgå i från som man i vanliga fall har.

5.3 Kategori C. Attityder
Kategori C innefattar utsagor som handlar om lärares uppfattningar om elevers
attityder till det andra inhemska språket. Alla lärarna anser att positiv attityd till det
andra inhemska språket är en möjlighet. Med möjligheter menar lärarna att det finns
elever som kanske har fördomar mot det andra språket och då kan man genom tandem
bryta dessa fördomar och få en positiv inställning till det andra inhemska språket.
Möjligheter är kanske just attityder mot svenska eller finska som kanske kommer
hemifrån, så om man får ens en liten uppfattning om att det inte är så farligt och att det är
acceptabelt att tala olika språk så det tycker jag är super. (Bianca)
Det är en möjlighet att kunna ge eleverna positiva känslor och attityder mot det andra
inhemska språket. (Cecilia)
Det finns föräldrar som är negativt inställda till svenska och inte tycker om det och då
tycker ju automatiskt inte heller barnet om det. Därför är tandem en möjlighet för barnet
att kunna vända sin attityd och inställning till det andra inhemska språket till positiv.
(Dina)

32

Dina och Bianca påpekar att attityden och inställningen kan vara negativ från början
eftersom eleverna i många fall är påverkade av attityden i hemmet. Lärarna anser att
intresset för språket kan utvecklats under tandemträffarna och ju tidigare eleverna får
ta del av det, desto lättare kan det vara i framtiden. Cecilia konstaterar att det kommer
att bli intressant att se om eleverna har haft någon nytta av tandemträffarna då de i
högre årskurser kommer börja läsa det andra inhemska språket som ett eget ämne.
Då man ändå ska lära sig det andra inhemska språket i något skede så om intresset finns
före det kan det kanske vara lättare att lära sig det och det är ju ett plus. (Bianca)
Det blir spännande att se elevernas attityder och kunskaper då de börjar läsa det andra
inhemska språket som ett skilt ämne. Har de kanske fått ut något av tandemlektionerna
och en grund att stå på? (Cecilia)

Lärarna konstaterar också att genom tandem kan eleverna hitta nya vänner. Genom
tandem lär de sig att skapa kontakter och komma överens med olika personer som kan
vara värdefullt för framtida situationer.
Det är ju svårare att slå en person när man har hälsat på den och lekt med den. Så det är
ju jättevärdefullt för samhället, om man ser det i större perspektiv. (Ada)
Genom tandem kan man hitta nya kompisar. Det handlar ju också om att kunna komma
överens med olika människor både nu och i framtiden. (Bianca)

Sammanfattningsvis kan man på basen av informanternas svar konstatera att tandem
till stor del handlar om att skapa positiv attityd till det andra inhemska språket och det
kan tolkas som en pedagogisk möjlighet. Enligt informanterna väcker tandemträffarna
intresse för det andra språket och samtidigt får eleverna en personlig uppfattning om
det andra inhemska språket. Enligt informanterna är det värdefullt för eleverna att
komma i kontakt med språket i tidig ålder eftersom det bidrar till positiv inställning
och attityd för framtida situationer samt att det kan bidra till att eleverna har lättare
med språkinlärningen då de börjar läsa det andra inhemska språket som ett eget ämne
på högre årskurser. Dessutom upplever lärarna att det är en möjlighet för eleverna att
lära och öva sig på att bygga broar med olika personer.

33

5.4 Kategori D. Läraren som resurs
Kategori D handlar om informanternas utsagor gällande läraren som resurs. Det
handlar dels om lärarens roll under tandemlektioner och dels som hurdant stöd elever
behöver av lärarna under tandemlektioner.

5.4.1 Underkategori D1. Lärarens roll
Tandem är till en viss del lärarstyrt och till en viss del elevstyrt. Lärarna är alla av den
åsikten att i tandem ska läraren fungera som ledare men under själva tandemträffarna
är det eleverna som ska lära varandra. I början av tandemlektionerna har läraren en
större roll eftersom instruktioner ska ges och så bär man ansvaret för att lektionerna
löper smidigt och för att eleverna känner sig trygga. Läraren ska alltså fungera som en
resurs för eleverna medan eleverna själva får samarbeta och visa och lära ut språket
till varandra.
Jag måste vara så trygg i det jag ska göra så att jag känns som en helt självklar ledare i
den situationen. Det ska som spegla det. (Cecilia)
I början har läraren en större roll, men jag tycker det är skönt om läraren kan ta en biroll
och inte vara i fokus hela tiden utan att eleverna själv får samarbeta och visa vad de kan
och lära ut till varandra. Helt enkelt låta eleverna vara experterna istället för läraren.
(Bianca)
Ifjol var det mycket mera lärarstyrt. Nu har vi gått över till att eleverna ska lära varandra
någonting. (Ada)

Lärarna anser ändå inte att deras roll i tandem skiljer sig från deras vanliga lärarroll,
men alla betonade vikten av trygghet och att vara en tydlig lärare. För att eleverna ska
förstå instruktioner och själva våga instruera anser lärarna att det är viktigt att vara
övertydlig genom att prata långsamt, upprepa vad man sagt och se till att alla har det
bra.
Jag är ju en helt främmande person för eleverna i den andra skolan i början och det kan
vara väldigt skrämmande att jag som ny figur kommer dit och talar ett annat språk. Därför

34

är trygghetsaspekten allra viktigast. Att man är tydlig vad vi kommer att göra och hur vi
gör, man får alltså vara övertydlig då de är en obekant lärare och ett obekant ämne. (Ada)
Jag får nog ha mina känselspröten i luften, eftersom hälften av tandemgruppen inte är
bekant för mig. Så jag måste hela tiden kolla att alla har det bra och att alla förstår och
hänger med. Mina egna elever känner jag ju och vet hur de fungerar så på det sättet är
min roll lite annorlunda när jag har tandemlektion. (Bianca)
Minun täytyy hidastaa puhetta ja silleen tavallaan tsekkailla että kaikki on hyvillä mielin
tai näin. (Cecilia)
Minä ehkä opettajan koen tosi tärkeäksi sen turvallisuuden, että kun olet oman luokan
kanssa niin sitten ne tavallaan tuntee sinut ja minä olen aika semmoinen eläväinen
opettaja ja uskallan hassutella ja näin mutta ehkä tandemintunneilla minä haluan että ne
varmasti tuntee itsensä. (Dina)

Cecilia säger ovan att hon måste prata långsammare och se till att alla har det bra
medan Dina säger att hon som lärare upplever att tryggheten är väldigt viktig. När hon
är med sin egen klass känner hon eleverna och då vågar hon också skoja och fåna sig
med dem, men under tandemlektionerna vill hon att eleverna ska känna sig trygga.
Minun mielestäni on tosi tärkeätä että opettaja tuo esiin sen että saa tehdä virheitä. Ja sen
että saa olla epävarma joistakin sanoista. (Dina)
Man kan alltid misslyckas i allting men det är ännu viktigare i tandem att fundera på att
om jag vet att två stycken elever inte alls kan till exempel tabellerna, så hurdan övning
gör jag då på tandemlektionen som kan dölja så de inte syns så tydligt att de inte kan, så
de inte behöver bli utpekade. (Ada)

Dina säger ovan att hon anser att det är jätteviktigt att man som lärare gör det klart för
eleverna att man får göra misstag och att man får vara osäker på vissa ord. Ada påpekar
även något viktigt som tangerar lärarens roll, att se till att eleverna inte blir utpekade
under tandemlektioner för att de kanske inte kan något.
Informanternas utsagor kan tolkas som att lärarna vill utgå från att tandemlektionerna
ska vara elevstyrda, dvs. att eleverna lär ut till varandra och samarbetar. Lärarna
fungerar som en sorts resurs för eleverna och får ta en biroll under lektionerna. Lärarna
upplever ändå inte att deras roll skiljer sig så mycket under tandemlektionerna till
skillnad från vanliga undervisningssituationer. Alla lärarna är av åsikten att det är
35

viktigt att man som lärare skapar trygghet så eleverna känner sig bekväma under
tandemträffarna.

5.4.2 Underkategori D2. Stöd för elever
Ett annat område som lärarna diskuterade under intervjuerna var hurdana former av
stöd i tandem som behövs och hur man som lärare kan stöda eleverna. Lärarna anser
att det är mer ett kämpandestöd som behövs från lärarna för att eleverna ska våga.
Lärarna berättade även att de har haft ordlistor som eleverna har fått öva på förhand
för att känna sig mer bekväma under tandemträffarna. En av lärarna poängterade dock
att det inte fungerar med hennes elever eftersom de går på årskurs 1 och en stor del av
dem inte ännu kan läsa. Lärarna har också en viktig roll när de gäller gruppindelning
inför träffarna. Eleverna får alltid ha samma par under en träff för att det ska kännas
tryggt.
Det har kommit önskemål från eleverna att det skulle finnas mer stödhjälpmedel till
exempel i klassrummet på väggarna med ord och fraser. Så kanske mer kämpandestöd
från oss. (Cecilia)
Stöd behövs kanske mera i att våga och hur du kan visa utan att kunna språket. Att mera
liksom förberedande arbete som stöder dem. (Bianca)
Åtminstone ska de ha minst en person i samma grupp från egen klass för att ha det där
extra stödet. (Ada)

På basen av lärarnas svar kan det tolkas som att det finns tre former av stöd som
behövs i språkduschtandem, stödmaterial, förberedande arbete som stöd och stöd
från andra elever.

5.5 Kategori E. Övergripande mål
Kategori E inbegriper utsagor som handlar om övergripande mål. De övergripande
målen i språkduschtandem har detta läsår varit att bryta språkgränser, elevers

36

växelverkan sinsemellan, att skapa intresse för det andra inhemska språket och att våga
kommunicera samt att få nya vänner.
Skolorna är fysiskt belagda nära varandra och alla elever bor runtom i området.
Lärarna har konstaterat att det vore bra om eleverna skulle våga hälsa på varandra
utanför skoltid och inse att man kan gå över språkgränsen och hitta nya vänner. Tanken
är att de skulle våga kommunicera med en person som talar ett annat språk med hjälp
av kroppsspråk och några utvalda ord.
Vi har konstaterat att eftersom skolorna ligger fysiskt bredvid varandra så skulle eleverna
våga hälsa på varandra då de träffas på skolvägen eller någon annanstans här i kommunen.
Och att det inte är obekanta ansikten utan att de vet att de kan vara vänner och att det inte
är farligt att träffa finlandssvenskar eller finskspråkiga. (Ada)
I och med att vi inte har så många träffar så kan det ju inte vara jättehögt uppsatta mål,
men kanske att våga småningom använda det andra språket och kommunicera lite med
hjälp av kroppsspråk och några utvalda ord. (Cecilia)

Lärarna berättade under intervjuerna att de hade för mycket fokus på de språkliga
målen under det första projektåret, d.v.s. att de försökte för mycket få eleverna att lära
sig språket. I år, det andra projektåret, ligger fokus istället på det sociala och genom
det hoppas lärarna på att intresset och viljan att våga kommunicera skulle öka.
Det är inte de där språkliga målen som är så viktiga, utan mera det sociala samt intresset
för språket och bli lite nyfiken och vilja lära sig. (Bianca)
Det är mera sociala mål än språkliga i tandem. (Ada)

Sammanfattningsvis kan man tolka det som lärarna anser att de sociala målen är
viktigare än de språkliga målen i tandemundervisning, d.v.s. det är viktigt att skapa
intresse för språket och utifrån intresset utveckla viljan att lära sig. Eftersom lärarna i
intervjuerna ofta pratar om första och andra projektåret och jämför dessa kan det tolkas
som att det skett en positiv utveckling mellan åren. Lärarna anser att de inte finns
hinder för ett språköverskridande samarbete.

37

5.6 Kategori F. Trygghet
Kategori F inbegriper utsagor som handlar om hur lärare ser på betydelsen av trygghet
i tandem. Alla lärarna är av åsikten att tryggheten är det som genomsyrar hela
undervisningen oavsett när det gäller tandemlektioner eller övriga lektioner. Lärarna
anser att utan trygghet kommer eleverna inte att lära sig någonting. En av
intervjufrågorna handlade om hur man som lärare skapar trygghetskänslan för
eleverna. Ada konstaterar nedan att det inte finns något konkret sätt hur man gör det
utan att det helt enkelt finns med i lärarbenmärgen hela tiden. Bianca anser att det
gäller att vara positiv och anpassa allting efter elevernas nivå.
Jag tror det finns med i lärarbenmärgen och det är något som genomsyrar hela ens
tankesätt. Så egentligen är det svårt att säga hur man gör det för egentligen gör du det i
varje ord du väljer och i varje steg du gör, att du hela tiden har en formativ bedömning
och har koll på läget. (Ada)
Det är viktigt att skapa en positiv stämning som bidrar till den där trygghetskänslan och
sen också att anpassa alltid allt efter elevernas nivå. (Bianca)

Något som bidrar till trygghetskänslan är undervisningsmiljön. Lärarna anser att man
både som lärare och elev alltid är tryggare i sitt eget klassrum och i sin egen skola.
Det är absolut lättare för läraren och eleverna då man är på sin egen hemmaplan. (Cecilia)
Man är alltid tryggare i sitt eget klassrum och i sin egen skola både som elev och lärare.
(Ada)
Trygghet är mitt ledord. Jag tror inte man kan göra någonting om man inte får vara den
man är, om man inte får bli respekterad för den man är, om man inte får misslyckas. Man
måst skapa en sådan miljö där man får vara sig själv och man får känna sig trygg i den
inlärningsmiljön. (Cecilia)

Informanternas utsagon kan tolkas som att de anser att lärandet hämmas om eleverna
känner att de inte får vara den de är. Även som lärare är det viktigt att man har en trygg
undervisningsmiljö. Sammanfattningsvis kan det konstateras att informanterna anser
att tryggheten är ett ledord i språkduschtandem och utan den lär sig inte eleverna. Att
skapa en positiv stämning i klassen och bland grupperna bidrar till en trygg
lärandemiljö.
38

5.7 Kategori G. Ämne
Kategori G handlar om hur lärare ser på betydelsen av skolämnen i språkduschtandem.
Enligt lärarna finns det inga specifika skolämnen som man måste undervisa i tandem.
Tandem handlar ju om att lära sig ett andraspråk och därför kan finska och svenska
tolkas som ämnen man har, d.v.s. modersmål och det andra inhemska språket. Utöver
det har de integrerat ämnena matematik, gymnastik, bildkonst och musik i tandem.
Lärarna anser ändå att man måste kombinera skolämnena med lek för att göra träffarna
givande. Istället för att ha enskilda ämnen på träffarna har lärarna teman. Under det
första projektåret utgick lärarna från temat att lära känna varandra. Under andra
projektåret varierar temat beroende på vilken dag och månad som träffen infaller på,
men att göra tillsammans är det övergripande temat. Eleverna brukar även få önska
vad de vill göra på tandemträffarna och då brukar lärarna välja det. Bianca säger nedan
att hon har frågat eleverna vad de vill göra på tandemlektionerna och de svarade att de
helst vill vara ute och leka med varandra och visa deras vardag så de kan få nya vänner.
Ifjol hade vi som tema att lära känna varandra. I år har vi funderat på hur man kan få in
mera ämnen, men vi har konstaterat att genom att göra tillsammans så har man lättare,
för om inte språket räcker till så har man ändå något att göra. (Ada)
Vi brukar välja tema också enligt dagen och månaden, till exempel i februari kan
vändagen vara ett tema. (Cecilia)
Jag frågade eleverna vad de skulle vilja göra och de svarade att de skulle absolut vilja
vara ute och få leka med varandra, visa skolgården och visa deras vardag så att de skulle
få nya kompisar. (Bianca)
Minä en ehkä ajattele sitä oppiainekohtaisesti, ja se on vapauttavaa kun tandemissa ei ole
mitään semmoisia että sinun on pako tehdä tätä ja tätä, vaan enemmän sitä pedagogista
että tulee se vuorovaikutusta ja sitten ne teemat ja sitten miten sitä toteuttaa. (Dina)

Dina säger ovan att hon inte tänker på det ur en läroämnessynvinkel. Hon tycker att
det är befriande att det i tandem inte finns något specifikt man måste göra, utan det är
mera det pedagogiska som gör att det blir växelverkan och sen teman och hur man
genomför dem.
39

I och med att tandemträffarna detta läsår alltid är på tisdagar mellan klockan elva och
ett kan man tänka sig att lärarna förlorar två av sina egna lektioner från schemat.
Lärarna anser att de inte egentligen förlorar någon lektion eftersom tandemträffen tar
ut den lektionen som de missar eller så flyttar de lektionerna som skulle hållas då.
Viktigast är att inte förlora lektionstid som innehåller specialundervisning. Lärarna
prioriterar ändå helheten mer än enskilda lektioner.
Nå om vi har musik på tandemträffen så är det kanske det ämnet som faller bort från ens
eget schema. Så på det viset kompenseras den också och inget blir ogjort. (Bianca)
Jag tänker mera på helheten än lektionstimmarna. Jag har inte egentligen någon viss
lektion något visst klockslag förutom då kanske gymnastiken och sådana ämnen. Tycker
jag att något visst ämne är viktigt i stunden så håller jag den lektionen då. (Dina)

Eftersom tandemträffarna innebär språkligt blandade grupper ville jag ta reda på hur
man som lärare tar upp ämnesinnehåll. Lärarna svarade att det kräver mycket mera
hjälpmedel samt att man måste visualisera och konkretisera mycket mer till skillnad
från den vanliga undervisningen.
Man måste använda bilder, kroppen och andra hjälpmedel. Man måste tänka att man är i
den lärarsituationen där du har elever som inte kan läsa eller skriva, och hur gör du då för
att kunna visualisera eller konkretisera. Det är mera det att du använder dig själv och egna
elever för att gå igenom ämnesinnehåll. (Ada)

Lärarna anser att det inte finns några direkta konkreta mål gällande ämnesinnehåll i
språkduschtandem eftersom de bara träffas en gång i månaden och eleverna lär sig
kanske då några enstaka ord som förmodligen glöms bort igen tills nästa gång. Det
handlar mera om att bekanta sig med språket och känna sig trygg.
På ämnesinnehållsnivå om man träffas en gång i månaden så för en lektion kan du inte
ha några högt uppsatta mål. Det är typ att lära sig några enstaka ord under en lektion.
(Ada)
Målsättningar är nog inget vi tänket på i första hand, att det är främst tryggheten som
ligger som prioritet då de gäller ettor. (Bianca)

Nedan säger Dina att lärandemål och teman är bara ett redskap för
tandemundervisningen eftersom om man inte har något man vill lära ut på
lektionen så får man inte heller växelverkan. Cecilia säger att de har haft som
40

mål hela året att bekanta sig med språket istället för att ha enskilda ord. För de
lär sig inte en gång i månaden en ordlista eller liknande så de lönar sig inte att
ha så höga mål.
Siis oppilaat käyvät koulua ja pitää olla se joku aihepiiri tai joku teema mutta se on vain
väline sille tandemopetukselle, koska sitten taas jos sinulla ei ole mitään mitä haluat
opetella siinä tunnilla niin ethän sinä sitten saa sitä vuorovaikutustakaan. (Dina)
Ja meillä on ollut varmaan koko vuoden teema enemmän sitä että saa tutustua siihen
kieleen kun se että on opeteltu mitään yksittäisiä sanoja. Koska eihän ne yhdellä kerralla
kerran kuussa opi mitään tavoitteellista sanastoa tai muuta, niin ei kannata lähteä niin
korkeasti ajattelemaan. (Cecilia)

Lärarna anser att tandempedagogik och ämnesövergripande undervisning fungerar bra
i lägre årskurser. Ada anser att tandempedagogik i lågstadiet inte är några problem och
Cecilia anser att det har fungerat jättebra. Bianca anser att man borde göra det mer
eftersom det bara är en möjlighet för barnen att lära sig.
Tandempedagogik i lågstadiet är inga problem, inte över huvudtaget. (Ada)
Jag tycker nog det har fungerat jättebra. (Cecilia)
Jag tycker absolut att man borde göra det mer. Eller jag menar, varför skulle man inte
utnyttja det när det bara är möjligheter. (Bianca)

Sammanfattningsvis kan man tolka

lärarnas svar

som att

de upplever

tandempedagogik i lågstadiet som givande. Eleverna får bekanta sig med det andra
inhemska språket genom lek och olika läroämnen. Trots det finns det inga specifika
läroämnen som man måste undervisa i tandem. Lärarna använder sig av teman istället
för specifika ämnen och eleverna får vara med och påverka vad de vill göra på
tandemträffarna. I och med att grupperna är språkligt blandade behöver lärarna
använda mer hjälpmedel samt konkretisera och visualisera mera än i vanliga
läroämnen.

41

5.8 Kategori H. Språk
Kategori H inbegriper utsagor som handlar om hur lärare ser på betydelsen av språk i
tandem. I tidigare kategorier nämndes det att det är mera det sociala än det språkliga
som prioriteras i språkduschtandem. Lärarna anser att det inte finns några specifika
målsättningar gällande språkbruk och språkanvändning i tandem. Det handlar mera
om att lära sig hälsningsfraser, färger och siffror samt språkmedvetenhet och att våga.
Cecilia säger nedan att hälsningar är huvudsakligen det de vill att är naturliga. Och
grundfraser på andra språket. Dina säger att språkmedvetenhet är huvudsaken.
Nå det är mera typ färger, siffror och att kunna hälsningsfraser. Så mera ordinlärning
liksom. (Ada)
Tervehtimiset on kuitenkin se mikä halutaan että se olisi semmoinen luonnollinen asia.
Ja perusfraasit toisella kielellä. (Cecilia)
Kielitietoisuus on se pääasia. (Dina)

Lärarna förväntar sig inte att eleverna använder det andra språket men de önskar att
eleverna skulle använda det. Genom att gå runt och lyssna på eleverna under
tandemlektionerna får lärarna en uppfattning om vem som använder språket eller inte.
Lärarna poängterade också att språket är bundet till personligheten, d.v.s. de som är
mer modiga vågar prata och uttrycka sig medan de som kanske är mer försiktiga
behöver mer tid för att först lära känna varandra för att sen våga prata. Ada konstaterar
nedan att det skulle vara bra om träffarna skulle fortsätta under en längre tid. Lärarna
vet inte om de kommer att fortsätta med tandemträffarna nästa läsår men de hoppas på
det.
Vissa elever behöver så lång tid att bli varm i kläderna och börja våga så därför sku de ju
vara bra att tandemträffarna sku fortsätta under en längre tid att de småningom också
börjar våga mera. (Ada)

Sammanfattningsvis är språket i språkduschtandem inte det viktigaste. Att lära sig
några grundfraser, lite siffror och färger är de konkreta målen medan
språkmedvetenhet är huvudsaken.

42

6 Diskussion
I detta kapitel diskuterar jag undersökningens resultat med hjälp av den teoretiska
referensramen som tas upp i kapitel två och tre. Därefter diskuterar jag hur väl
fenomenografi och kvalitativa intervjuer fungerade för denna avhandling.
Avslutningsvis ger jag förslag till fortsatt forskning.

6. 1 Resultatdiskussion
Syftet med min forskning har varit att undersöka språkduschtandem ur ett
lärarperspektiv. Mer specifikt har jag velat ta reda på lärares uppfattningar om
användningen av tandempedagogik som modell i undervisningen i de lägre
årskurserna (1–3). För att besvara forskningsfrågorna intervjuade jag fyra lärare som
jobbar med projektet. För att göra resultatdiskussionen tydlig går jag igenom en
forskningsfråga i taget. Diskussionen är därför uppdelad i tre avsnitt enligt
undersökningens forskningsfrågor. I avsnitt 6.1.1 diskuteras möjligheter och
utmaningar i språkduschtandem. I avsnitt 6.1.2 diskuteras lärarens roll i
språkduschtandem. Slutligen diskuteras betydelsen av trygghet, språk och ämne i
språkduschtandem i avsnitt 6.1.3. För varje forskningsfråga diskuteras resultatet i
relation till teorin.

6.1.1 Möjligheter och utmaningar i språkduschtandem
I detta avsnitt presenteras resultat som besvarar forskningsfråga 1. Vilka möjligheter
och utmaningar anser lärare att det finns med språkduschtandem?
Undersökningen visar att informanterna upplever att det finns flera möjligheter med
språkduschtandem. I undersökningen kom det fram att många elever kan ha fördomar
mot det andra inhemska språket och dess kultur och att dessa ofta kommer från
hemmet. Men med hjälp av tandemmodellen kan språkgränser brytas och eleverna får
chans att bekanta sig med det andra inhemska språket genom spel och lek redan i tidig
43

ålder, vilket kan motverka fördomar. Liksom Mela (2012) anser informanterna att
tanken bakom en språkdusch är att väcka intresse och positiva tankar om språk. Enligt
informanterna är det värdefullt för eleverna att komma i kontakt med språket i tidig
ålder eftersom det bidrar till positiv inställning och attityd till framtida situationer samt
till att eleverna senare kan ha lättare med språkinlärning, till exempel då de börjar läsa
det andra inhemska språket som ett läroämne på högre årskurser. Informanternas
åsikter är i linje med den grundläggande läroplanen där det står att elever ska få
möjlighet till att kommunicera med svensk- och finskspråkiga elever och bygga upp
nätverk med dem samt att undervisningen ska ske i autentiska miljöer
(Utbildningsstyrelsen, 2014). Detta relaterar även till Elo och Pörn (2018) som
diskuterar principen om autenticitet. Autenticitet innebär att inlärningen i tandem sker
i en äkta språkmiljö där situationen är naturlig och vardagliga diskussioner äger rum,
precis som det är i språkduschtandem. I en autentisk inlärningsmiljö får eleverna direkt
använda det andra inhemska språket och på så sätt lär sig eleverna vilken nytta det har
av språket som samtidigt ökar motivationen och viljan att lära sig.
Så som det tidigare nämnts är de i undersökningen berörda skolorna fysiskt nära
varandra och detta lyfts i undersökningen fram som något positivt då det underlättar
samarbetet. Man kan därför dra slutsatsen att fysisk närhet eller samlokalisering är en
aspekt som underlättar för tandem som inlärningsmodell för elever i den
grundläggande utbildningen. Enligt Glgu 2014 ska eleverna skolan sträva till att väcka
elevernas intresse för den kulturella och språkliga mångfalden i skolor och i
omvärlden. (Utbildningsstyrelsen, 2014). Pörn och Karjalainen (2013) lyfter fram att
eftersom det finns många skolor som ligger bredvid varandra finns det goda
förutsättningar för att vidareutveckla tandem som inlärningsmodell i skolkontext. Det
finns flera tvåspråkiga kommuner i landet där man kunde använda sig av
språkduschtandem för att väcka elevers intresse för det andra inhemska språket. På det
sättet kunde man minska fördomar för de kulturer och språk som finns i vårt land och
undvika den så kallade ”tvångssvenskan” och ”tvångsfinskan” som det debatteras och
diskuteras om i samhället.
Enligt informanterna är egen planering och samplanering i tandem tidskrävande och
utmanande eftersom de vill vara väl förberedda inför varje tandemlektion.
Informanterna anser att planeringen inför tandemlektionerna är mer krävande jämfört
44

med så kallade vanliga lektioner. Men informanterna får extra lön för arbetet med
tandem och detta upplever de som motiverande för att orka sätta sin tid och energi på
undervisningsmetoden. En intressant aspekt i detta sammanhang är varför nya
arbetssätt kräver så mycket mer planering jämfört med vanliga arbetssätt? Med nya
arbetssätt avses då tandem som inlärningsmodell och med vanliga arbetssätt avses
reguljär språkundervisning. Man kan ju tänka sig att nya arbetssätt kräver mer tid och
planering till en början men enligt informanterna går det extra mycket tid till planering
inför varje tandemträff. Enligt informanterna har de inte läroböcker och riktlinjer att
följa, så som man har i den reguljära språkundervisningen. Detta kan vara något som
gör det extra utmanande. En annan intressant aspekt är informanternas syn på lönen
med arbetet. I undersökningen kom det fram att lärarna inte skulle orka genomföra
arbetet med språkduschtandem om de inte skulle få extra betalt för det. Statsrådet
beslöt hösten 2018 att alla elever som börjar årskurs 1 hösten 2019 ska inleda studier
i A1-språket senast på våren 2020. Eleverna ska ha minst en halv årsveckotimme
undervisning i A1-språket. (Utbildningsstyrelsen, 2020). Inlärningsmodellen kunde gå
under ramen för språkundervisning istället så att lärarnas lön skulle vara i balans med
arbetsmängden.
Informanterna uppfattar även praktiska arrangemang och brist på resurser i
språkduschtandem som utmanande. Den organisatoriska delen, till exempel
gruppindelning och hur man tar sig till samarbetsskolan, även om den finns fysiskt
nära, är krävande och tar tid då eleverna ännu är ganska små. I en av skolorna har de
utrymmesbrist så en klass extra elever har svårt att få plats. Alla informanterna anser
att det känns enklare då tandemträffen sker i den egna skolan, vilket är ganska
självklart, eftersom då är utrymmena och personerna i skolan bekanta för var och en.

6.1.2 Lärarens roll i språkduschtandem
I detta avsnitt presenteras resultat som besvarar forskningsfråga 2. Hur uppfattar
lärare sin roll i språkduschtandem?
Undersökningen visar att informanterna vill utgå från att tandemlektionerna ska vara
elevstyrda, d.v.s. att eleverna lär varandra sitt språk och att de samarbetar.
Informanternas åsikter är i linje med Karjalainen (2011) som diskuterar principen om
45

ömsesidighet, d.v.s. eleverna ska ha nytta av både samarbetet och av att lära sig ett
språk. Informanterna anser att de själva ska fungera som ledare under träffarna och
speciellt i början av tandemlektionerna har informanterna en större roll eftersom de
ska instruera och se till att lektionerna löper smidigt. Informanterna uppfattar att de
fungerar som en sorts resurs för eleverna medan eleverna själva får samarbeta och visa
och lära ut språken till varandra. De anser även att det är viktigt att läraren är trygg i
sin ledarroll eftersom deras arbete avspeglar sig på eleverna. Informanterna betonade
också vikten av trygghet och av att vara en tydlig lärare. För att eleverna ska förstå
instruktioner och själva våga instruera andra, anser informanterna att det är viktigt att
vara övertydlig genom att tala långsamt, upprepa vad man sagt och se till att alla har
det bra. Informanternas åsikter är i linje med Tornberg (2009) och Björklund m.fl.
(2005) som menar att läraren ska fungera som en språkmodell och därför är det viktigt
att läraren tänker på användningen av målspråket. Instruktioner som ges ska vara korta
och tydliga och helst planerade på förhand eftersom klimatet i klassrummet avspeglar
lärarens arbete. Detta stöds även av Löf m.fl. (2016) som lyfter fram att läraren har en
roll som språkexpert i tandemundervisningen. Det betyder att läraren är expert på
språket och ska fungera som språkmodell för eleverna.
I undersökningen kom det fram att informanterna anser att man måste konkretisera och
visualisera mera och använda mer kroppsspråk när man undervisar språkligt blandade
grupper. Detta stöds av Björklund m.fl. (2005) som menar att det är nödvändigt att
läraren använder ett aktivt kroppsspråk samt konkreta bilder och föremål för att bli bra
förstådd.
Undersökningen visar också att informanterna behöver ge kämpandestöd åt eleverna
så att de vågar kommunicera och delta. Detta stöds av Björklund m.fl. (2005) som
menar att elever behöver stöd och uppmuntran av läraren som fungerar som en
handledare. Även Löf m.fl. (2016) diskuterar lärarens roll som handledare och coach
i tandemundervisningen. Som handledare stöder läraren elevernas läroprocess och som
coach hjälper och stöder läraren elev paren så att de utvecklas till aktiva aktörer och
ser till att båda eleverna gynnas av samarbetet i tandem.
Undersökningen visar att en stor del av informanternas arbete med tandem handlar om
planering och organisering. Informanterna planerar både enskilt och i par och som
tidigare nämnts upplever de det som tidskrävande. Löf m.fl. (2016) påpekar att
46

planering av en tandemkurs är det största arbetet och därför är det så tidskrävande.
Informanterna upplever ändå att deras roll inte skiljer sig så mycket i jämförelse med
vanliga undervisningssituationer. En intressant aspekt i samband med detta är varför
lärarna anser att det tar så mycket längre tid att planera tandemundervisning då lärarna
samtidigt upplever sig ha samma roll i undervisningen oberoende av vilken
undervisningssituation det är frågan om.

6.1.3 Betydelsen av trygghet, språk och ämne i språkduschtandem
I detta avsnitt presenteras resultat som besvarar forskningsfråga 3. Hur ser lärare på
betydelsen

av

trygghet,

ämne

och

språk

i

ett

språköverskidande

och

ämnesövergripande samarbete?
Undersökningen visar att informanterna upplever att en känsla av trygghet är det allra
viktigaste oavsett om det gäller tandemundervisning eller annan undervisning. Att
eleverna ska känna sig trygga är det som genomsyrar all sorts undervisning och verkar
finnas med i lärarbenmärgen. Lärarna anser att utan trygghet lär sig eleverna inte
någonting. Därför gäller det att skapa en positiv stämning i klassen och anpassa
undervisningen enligt elevernas nivå. Detta relaterar till Björklund m.fl. (2005) som
menar att det behövs ett positivt och tryggt klimat i klassrummet för att få eleverna att
våga använda målspråket. Johnson och Johnson (1998) lyfter fram att språket ska
anpassas efter individernas nivå, precis som även informanterna påpekar. Johnsson
och Johnsson (1998) anser också att det kognitiva, affektiva och sociala ska inkluderas
i förståelseprocessen.
Undervisningsmiljön spelar också stor roll. Enligt Dysthe (2003) sker lärande inte
enbart i en individs huvud utan omgivningen påverkar också lärandet. En omgivning
som känns trygg är därför viktig för lärandet. Informanterna anser att det både för
lärare och elever alltid känns tryggast att vara i den egna skolan. Trygghet är således
ledordet i språkduschtandem. Lindberg (1996) konstaterar att det är viktigt att klimatet
är stödjande både socialt och emotionellt.
Enlig Jonsson,

Brammerts och Little (1996)

ersätts inte den reguljära

språkundervisningen med språkinlärningen i tandem, utan den snarare kompletterar
47

den. Språkduschtandem sker alltså inte inom ramen för språkundervisning och därför
utgår lärarna från teman i stället för läroämnen. De har integrerat läroämnena
gymnastik, musik, bildkonst och matematik med tandemträffarna. Eleverna får genom
en kombination av lek och läroämnen bekanta sig med det andra inhemska språket.
Informanterna konstaterade under intervjuerna att eleverna brukar få önska vad de vill
göra på tandemträffarna. Enligt Utbildningsstyrelsen (2014) lär sig eleverna i en
språkdusch grunderna i språket genom spel, lek, sång och fysisk aktivitet. Det
poängteras även i läroplanen att eleverna ska få vara med och påverka valet av innehåll
för en språkdusch. Autentiska situationer uppstår då eleverna får diskutera ämnen som
intresserar dem. Även Säljö (2000) och Dysthe (2003) påpekar att man lär sig genom
deltagande och interaktion med andra människor. Detta stöds av den sociokulturella
synen på lärande där kommunikation och språk spelar en viktig roll. Enligt Dysthe
(2003) är interaktion en avgörande faktor för att lärande ska ske.
Undersökningen visar att informanterna prioriterar det sociala före det språkliga i
språkduschtandem, men båda aspekterna anses vara viktiga. Informanterna anser att
det inte finns några specifika målsättningar gällande språkbruk och språkanvändning
i tandem. Det handlar mera om att lära sig hälsningsfraser, färger och siffror samt
språkmedvetenhet och att våga kommunicera. Detta relaterar till Lindbergs (1996) fyra
delkompetenser gällande kommunikativ kompetens. Grammatisk kompetens och
diskurskompetens handlar om att ha ordförråd och om att kunna uttala språk och fraser.
Sociolingvistisk kompetens och strategisk kompetens handlar om hur språket används
i förhållande till situationer och förmågan att använda kommunikationsstrategier för
att bli förstådd. Detta lyfter även informanterna fram i undersökningen.
Enligt Nikula och Marsch (1997) förväntas eleverna i en språkdusch börja
kommunicera på målspråket då eleverna blir utsatta för språkligt inflöde. Enligt
informanterna kan man inte förvänta sig att eleverna börjar kommunicera, men det har
visat sig att största delen av eleverna har vågat byta några ord med varandra på det
andra inhemska språket samt att de visar intresse för det andra inhemska språket.
Genom att gå runt och lyssna på eleverna under tandemlektionerna får lärarna en
uppfattning om vem som använder språket eller inte. Informanterna poängterar också
att språket är bundet till personligheten, d.v.s. de som är mer modiga vågar prata och
uttrycka sig mer än de som kanske är mer försiktiga och som behöver mer tid för att
48

först lära känna varandra för att sedan våga prata. Enligt Lindberg (1996) lär man sig
att kommunicera då man deltar i kommunikation, vilket informanterna även anser.

6.2 Metoddiskussion
Syftet med avhandlingen var att undersöka språkduschtandem ur ett lärarperspektiv,
närmare sagt hurdana uppfattningar lärare har om användningen av tandempedagogik
som modell i undervisningen i de lägre årskurserna. Enligt Trost (2010) väljer man
metod efter avhandlingens syfte. Man använder antingen en kvalitativ eller kvantitativ
undersökning. Utgående från syftet togs beslutet att undersökningen skulle vara
kvalitativ. Jag valde intervju som datainsamlingsmetod eftersom jag ville ge
informanterna möjlighet att uttrycka sig fritt och på eget språk. Vidare valdes
fenomenografi som forskningsansats och meningskategorisering som analysmetod.
Enligt Anttila (2000) är intervjuer en passande datainsamlingsmetod när man vill ta
reda på olika människors erfarenheter, åsikter och upplevelser. Fejes och Thornberg
(2015) anser att undersökningens syfte ska ligga som grund för val av
forskningsansats.

Forskningsansatsen

har

i

sin

tur

betydelse

för

vilken

datainsamlingsmetod och analysmetod som väljs för undersökningen. Jag genomförde
kvalitativa intervjuer eftersom jag var intresserad av att ta reda på hur lärare upplever
fenomenet språkduschtandem. På det sättet kom jag in på djupet och fick veta mera
detaljer av vad informanterna ansåg.
Jag valde att kontakta sex lärare via e-post som arbetar i årskurserna 1 och 3 i två olika
skolor i Österbotten med språkduschtandem som inlärningsmodell. Fyra av lärarna
hade möjlighet att ställa upp på intervju vilket är ett relativt litet antal och kan ses som
en nackdel eftersom jag inte kan säga att studiens resultat grundar sig på svar av alla
som deltagit i språkduschtandem.
Den

vanligaste

datainsamlingsmetoden

för

fenomenografiska

studier

är

halvstrukturerade intervjuer, vilket även ansågs som lämpligast för denna
undersökning. En halvstrukturerad intervju innebär att intervjuaren har en lista på
frågor som hen vill få besvarade. Fördelen med halvstrukturerade intervjuer är att
forskaren har möjlighet att utveckla och ändra på frågorna under intervjuns gång. I
49

stället för att ha exakt likadana intervjuer med alla informanter kan frågorna ändras
utifrån information av tidigare informanter och således kan man hitta nya
undersökningsspår i kommande intervjuer. (Denscombe, 2012.) I metodkapitlet
beskrev jag hur jag konstruerade min intervjuguide. Under själva intervjutillfällena
bytte jag ordningsföljden på vissa frågor eftersom ingen intervjudialog var lik någon
annan. Jag försökte också hålla mina intervjufrågor relativt korta, i enlighet med Kvale
och Brinkmann (2009). Dahlgren och Johansson (2009) menar att intervjuaren ska
kunna vara flexibel vid intervjutillfället. Eftersom vissa av informanterna hade starkare
finska än svenska fick de möjligheten att svara under intervjuerna på de språk som de
kände att de kan uttrycka sig bäst på. Jag ställde frågor enbart på svenska och nu i
efterhand kunde det lönat sig att haft frågorna översatta till finska eftersom det kanske
skulle ha gett mig mer djupgående svar. Jag upplever ändå halvstrukturerade intervjuer
som tacksamt eftersom det bidrog till bättre flyt under intervjuerna och jag kunde ställa
följdfrågor. Jag använde mig även av icke verbal probal (Dahlgren & Johansson, 2009)
så som nickningar och hummanden för att visa åt informanterna att jag lyssnade och
tog in det de hade att säga.
Efter varje intervju transkriberande jag den genast i stället för att vänta tills jag hade
alla intervjuer gjorda. Det sparade tid och det var lättare att komma ihåg på vilket sätt
informanterna hade uttryckt sig. När jag transkriberade skrev jag ut intervjuerna
ordagrant men ändrade talspråk till standardspråk. I vissa fall var det svårt att skriva
ut korrekta citat på finska eftersom jag är enspråkigt svensk och förstår och pratar
bättre finska än vad jag skriver finska. Jag anser ändå att det var enklare att skriva ut
allt vad informanterna hade sagt eftersom det gav mig en tydligare helhetsbild av
materialet att utgå från när jag påbörjade kategoriseringen.
Kategoriseringen av insamlat data var däremot knepigt. Jag följde Alexanderssons
(2006) fyra steg för meningskategorisering. Jag började med att bekanta mig med
materialet och försökte hitta likheter och skillnader. Jag gjorde det genom färgkodning.
Jag markerade data som hörde till en tematik med en viss färg och data som hörde till
en annan tematik med en annan färg. Efter det namngav jag de olika kategorierna.
Efter det sammanställde jag tabeller för att visualisera hur många utsagor det fanns i
relation till varje kategori. Jag utgick från dessa tabeller och tolkade och skrev ner
resultatet i resultatredovisningskapitlet. Senare konstaterade jag att tabellerna var
50

onödiga eftersom antalet informanter var så få och jag valde att radera dem. I stället
kategoriserade jag om data så att resultatframställningen blev tydligare.

6.3 Slutsats och förslag till fortsatt forskning
Undersökningen

visar

att

informanterna

upplever

tandempedagogik

som

välfungerande för yngre elever i den grundläggande utbildningen. De anser även att
det är en möjlighet för språköverskridande samarbete mellan skolor. Den största
utmaningen med metoden tycks för lärarnas del vara att den kräver lång planeringstid
och resurser.
Eftersom språkduschtandem väcker positiva tankar hos lärare hoppas jag att
inlärningsmodellen kan provas och utvecklas i flera grundskolor i Finland.
Språkduschtandem är relativt nytt och projektet som informanterna i avhandlingens
undersökning ingår i är ett utvecklingsprojekt. Det finns därför inte så mycket tidigare
forskning inom området, så det finns goda förutsättningar att fortsätta forska inom
samma område. Jag valde ett ganska brett perspektiv i denna forskning så förslagsvis
kunde man fortsätta forska ur ett särskilt lärarperspektiv och ur en annan synvinkel.
Till exempel kunde man forska mer ingående kring lärarens roll i språkduschtandem.
Förhoppningsvis kommer språkduschtandem att sprida sig till andra orter i Finland
och då kunde det vara intressant att undersöka hur lärarna upplever språkduschtandem
på flera orter och sedan jämföra resultaten. Skiljer sig resultaten beroende på ort och
vad beror det på i så fall? Man kunde även jämföra lärares attityder till
tandemundervisning och de olika tandemmodellerna. Finns det skillnader och i så fall
hurdana och varför? Elevperspektivet kunde också vara intressant att undersöka, till
exempel hurdana uppfattningar och attityder elever har om språkduschtandem och
vilken nytta har de av inlärningsmodellen enligt dem själva?

51

7 Litteratur
Abrahamsson, N. (2009). Andraspråksinlärning.Lund: Studentlitteratur AB.
Alexandersson, M. (2006). Den fenomenografiska forskningsansatsens fokus. I B.
Starrin & P.G. Svensson (Red.), Kvalitativ metod och vetenskapsteori.
(s. 111–136). Lund: Studentlitteratur.
Anttila, P. (2000) Tutkimisen taito ja tiedon hankinta. Hamina: Akatiimi Oy.
Bell, J. (2006). Introduktion till forskningsmetodik. Lund: Studentlitteratur AB.
Björklund, S., Kaskela-Nortamo, B., Kvist, M., Lindfors, H. & Tallgård, M. (2005).
Att uppmuntra till språk i språkbadsgrupper. Kompendium 4. Vasa:
Vaasan yliopisto
Dysthe, O. (2003). Dialog, samspel och lärande. Lund: Studentlitteratur.
Dahlgren, L., & Johansson, K. (2015). Fenomenografi. I A. Fejes, & R. Thornberg
(Red.), Handbok i kvalitativ analys (s. 162–175). Stockholm: Liber.
Denscombe, M. (2012). Forskningshandboken - för småskaliga forskningsprojekt
inom samhällsvetenskapen. Lund: Studentlitteratur.
Egidius, H. (2005). Att vara lärare i vår tid: Inspirera, handleda, undervisa,
organisera och bedöma. Stockholm: Natur och kultur.
eKlasstandem. (2013). Projektet Eklasstandem. Hämtad 17 mars 2020 från
https://www.klasstandem.com/eklasstandem/
Elo, J., & Pörn, M. (2018) Challenges of implementing authenticity of tandem
learning in formal language education, International Journal of
Bilingual Education and Bilingualism, DOI:
10.1080/13670050.2018.1516188
Engberg, C., Pörn, M. & Karjalainen, K. (2016). eClassroom tandem – developing
tandem as a model for second language learning in a school context. I
52

Roceanue, I. (Red.) Learning Vision 2020. The 12th International
Scientific Conferense eLearning and Software for Education, Bucharest
April 21-22, 2016. Hämtad den 6 juni 2019 från
http://proceedings.elseconference.eu/index.php?r=site/index&year=201
6
Fejes, A. & Thornberg, R. (2015). Handbok i kvalitativ analys (2., utök. uppl.).
Stockholm: Liber.
FinTandem. (2012). FinTandem – Språkinlärning genom kommunikation med en
modersmålstalare.
Gillham, B. (2008). Forskningsintervjun – Tekniker och genomförande. Malmö:
Studentlitteratur.
Hammarberg, B. (2013). Teoretiska ramar för andraspråksforskning. Hyltenstam, K.
& Lindberg, I. (red.) (2013) Svenska som andraspråk ‐I forskning,
undervisning och samhälle. Lund: Studentlitteratur.
Holme, I. M. & Solvang, B. K. (1997). Forskningsmetodik: Om kvalitativa och
kvantitativa metoder (2. uppl.). Lund: Studentlitteratur.
Justesen, L., Mik-Meyer, N., Andersson, S. & Meyer, N. M. (2011). Kvalitativa
metoder: Från vetenskapsteori till praktik. Lund: Studentlitteratur.
Jonsson, B., Brammerts, H. & Little, D. (1996). Språkinlärning i tandem över
internet. En handledning. Rapport nr 6. Härnösand: Instutionen för
kultur och humaniora, Mid Sweden University.
Karjalainen, K. (2011). Interaktion som mål och medel i FinTandem. Strategier och
orientering vid problem i språkproduktion. Doktorsavhandling. Acta
Wasaensia nr 244, Språkvetenskap 43. Vasa: Vasa Universitet.
Karjalainen, K., Pörn, M., Rusk, F., & Björkskog, L. (2013). Classroom tandem –
Outlining a Model for Language Learning and Instruction.
International Electronic Journal of Elementary Education (IEJEE),

53

6(1), 165-184. Hämtad den 8 juni 2019 från
https://www.iejee.com/index.php/IEJEE/article/view/38/36
Karjalainen, K. & Pörn, M. (2015). Luokkatandem kieltenopetuksen mallina.
Mustaparta, A. (red.) 2015. Kieli koulun ytimessä – näkökulmia
kielenkasvatukseen. Oppaat ja käsikirjat 2015:15. Opetushallitus 2015
Hämtad den 17 mars 2020 från
http://www.academia.edu/22926519/Luokkatandem_kieltenopetuksen_
mallina
Kvale, S. & Brinkmann, S. (2009). Den kvalitativa forskningsintervjun. Lund:
Studentlitteratur.
Kvale, S. & Brinkmann, S. (2014). Den kvalitativa forskningsintervjun. Lund:
Studentlitteratur.
Larsen-Freeman, D. (2000). Techniques and Principles in Language Teaching.
Oxford: Oxford University Press.
Lightbown, P. M. & Spada, N. (1999). How Languages are Learned. Oxford: Oxford
University Press.
Lindberg, I. (1996). Språka samman-om samtal och samarbete i
språkundervisningen. Stockholm: Natur och Kultur.
Lundahl, B. (2009). Engelsk språkdidaktik – texter, kommunikation,
språkutveckling. Lund: Studentlitteratur.
Löf, Å., Koskinen, H., Pörn, M., Hansell, K., Korhonen A. & Engberg, C. (2016).
Klasstandem - En resa över språkgränsen. Luokkatandem - Matka yli
kielirajan. Pedagogik och välfärdsstudier. Åbo Akademi, Vasa.
Mela, T-R. (2012). Språkdusch - Till nytta eller nöje?: en fallstudie av sex
daghemsbarn i svenskspråkig språkdusch. Jyväskylä universitet pro
gradu avhandling. Jyväskylä: Jyväskylä universitet

54

Nationalencyklopedin. [u.å.]. Andraspråk. Hämtad den 3 april 2020 från
https://www.ne.se/uppslagsverk/encyklopedi/lång/andraspråk
Nationalencyklopedin. [u.å.]. Inlärning. Hämtad den 3 april 2020
från http://www.ne.se/uppslagsverk/encyklopedi/lång/inlärning
Nationalspråksstrategi. 2012. Hämtad den 8 april 2019
från http://vnk.fi/documents/10616/622970/J0412_Kansalliskielistrate
gia.pdf/d45d6559-81fd-4f6f-b2f1-3e259621603c?version=1.0
Nikula, T & Marsh, D. 1997. Vieraskielisen opetuksen tavoitteet ja toteuttaminen.
Opetushallitus. Helsinki: Hakapaino Oy.
Patel, R. & Davidson, B. (2011). Forskningsmetodikens grunder: Att planera,
genomföra och rapportera en undersökning (4., [uppdaterade] uppl.).
Lund: Studentlitteratur.
Pörn, M. & Hansell, K. (2017): The teacher’s role in supporting two-way language
learning in classroom tandem. International Journal of Bilingual
Education and Bilingualism, DOI: 10.1080/13670050.2017.1379946
Pörn, M. & Karjalainen, K. (2013). Klasstandem i en tvåspråkig skolkontext.
Kieliverkosto. 10.5.2013. Hämtad den 8 april 2019 från
www.kieliverkosto.fi/article/klasstandem-i-en-tvasprakig-skolkontext/
Sahlström, F. (2014). Vad händer egentligen under lektionerna? I S-E. Hansén, & L.
Forsman (Red.), Allmändidaktik – vetenskap för lärare (s. 185–204).
Lund: Studentlitteratur.
Sigurd, B. & Håkansson, G. (2007). Språk, språkinlärning & Språkforskning. Lund:
Studentlitteratur.
Stukát, S. (2011). Att skriva examensarbete inom utbildningsvetenskap. Lund:
Studentlitteratur.
Sundgren, G. (2011). Piaget - kunskap som meningsskapande. Ingår i Forsell, A.
(red) Boken om pedagogerna. Stockholm: Liber AB
55

Säljö, R. (2000). Lärande i praktiken: Ett sociokulturellt perspektiv. Stockholm:
Prisma.
Svartvik, J. (2001). Språket i framtiden. Ingår i R. Ferm & P. Malmberg (red.).
Språkboken. En antologi om språkundervisning och språkinlärning (s.
8–15). Stockholm: Skolverket.
Tornberg, U. (2009). Språkdidaktik. Malmö: Gleerups Utbildning.
Trost, J. (2010). Kvalitativa Intervjuer. Lund: Studentlitteratur.
Uljens, M. (1989). Fenomenografi - forskning om uppfattningar. Lund:
Studentlitteratur.
Utbildningsstyrelsen. (2014). Grunderna för läroplanen för den grundläggande
utbildningen 2014. Utbildningsstyrelsen.
Utbildningsstyrelsen, (2019: 1b) Ändringar och kompletteringar som berör
undervisningen i A1-språket i årskurserna 1–2 i grunderna för den
grundläggande utbildningen 2014. Utbildningsstyrelsen. Hämtad den 7
augusti 2019 från
https://www.oph.fi/sites/default/files/documents/grunderna_for_a1spraket_i_arskurserna_1-2_i_den_grundlaggande_utbildningen.pdf
Utbildningsstyrelsen (2020) Undervisningen i A1-språket i årskurserna 1–2.
Helsingfors: Utbildningsstyrelsen Hämtat den 25 februari 2020 från
https://www.oph.fi/sv/utbildning-och-examina/undervisningen-i-a1spraket-i-arskurserna-1-2
Åbo Akademi (2019) Språkduschtandem. Åbo: Åbo Akademi. Hämtat den 25
februari 2020 från https://www.abo.fi/sprakresurs/sprakoverskridandeundervisning/tandem/sprakduschtandem/

56

Bilaga 1
Intervjuguide
Bakgrundsfrågor
·

Berätta kort om dig själv. Hur länge har du jobbat som lärare?

·

Hur länge har du jobbat med tandempedagogik? På vilka årskurser?

·

Hur ofta ordnar ni språkduschtandem träffar för eleverna?

·

Hur uppfattar du dina egna färdigheter i de två inhemska språken som ingår i
tandemsamarbetet?

Forskningsfråga 1
Vilka möjligheter och utmaningar anser lärare att det finns med
språkduschtandem?
a.

Hur skulle du beskriva språkduschtandem som modell för
språköverskridande samarbete?

b.

Hur ser du på din roll som lärare i språkduschtandem? Skiljer den sig
på något sätt från din vanliga lärarroll, i så fall hur?

c.

Hurdana möjligheter och/eller utmaningar finns det med
språkduschtandem?

d.

Uppfattar du att elevernas attityder mot det andra inhemska språket
har förändrats under språkduschtandem? På vilket sätt?

e.

Uppfattar du att elevernas språkanvändning, språkfärdighet och
språkintresse har utvecklats under språkduschtandem? På vilket sätt?

Forskningsfråga 2
Hur uppfattar lärare sin roll i språkduschtandem?
a.

Hur organiseras samarbetet och samplaneringen mellan lärare i
språkduschtandem?

b.

Vad är målet med det språköverskridande samarbetet i
språkduschtandem?

c.

I vilka ämnen har ni jobbat och/ eller i vilka ämnen kommer ni att
jobba med språkduschtandem? (Sekvensplan) Varför just dessa?

d.

Hur väljer ni vilka lektioner språkduschtandem ska infalla på?
(kompenseras den lektionen du hade på eget schema)?

e.

Hur väljer man grupp/par?

f.

Hurdana uppgiftstyper, klassrumsaktiviteter och övriga arbetssätt
använder ni under en tandemlektion?

g.

Utgår ni alltid från något visst tema? Hur bestämmer ni sådant i så
fall?

h.

Hur mycket tid går det åt till planering?

i.

Hur länge jobbar ni på detta sätt?

j.

Vad händer när terminen tar slut? (bedömning, utvärdering t.ex.)

Forskningsfråga 3
Hur ser lärare på betydelsen av trygghet, ämne och språk i ett
språköverskridande och ämnesövergripande samarbete?
a.

Anser du att det är viktigt att skapa trygghet mellan språkgrupperna?
På vilket sätt och hur gör du det?

b.

Har miljön/klimatet i språkduschtandem stor betydelse? På vilket
sätt?

c.

Bidrar din språkanvändning till trygghet bland eleverna? På vilket
sätt?

d.

Hurdana målsättningar har ni gällande ämnesinnehållet?

e.

Hur anser du att tandempedagogik fungerar i de lägre årskurserna
med tanke på ämnesövergripande undervisning?

f.

Hur tar man upp ämnesinnehåll i en språkligt blandad grupp?

g.

Hurdana målsättningar har ni gällande språket?

h.

Hur mycket stöd behöver eleverna med språket och hur stöttar du
som lärare dem?

i.

Hur vet ni att eleverna talar målspråket med varandra? Eller förväntas
de göra det?

Bilaga 2
E-postmeddelande

Hej!
Mitt namn är Linn Westerholm och jag studerar sista året till klasslärare vid Åbo
Akademi i Vasa. Jag skriver som bäst på min magistersavhandling om
språkduschtandem. Syftet med min avhandling är att undersöka språkduschtandem ur
ett lärarperspektiv. Mer specifikt kommer jag att undersöka hurdan uppfattning lärare
har av användningen av tandempedagogik som modell i undervisningen i de lägre
årskurserna (1-3). Min handledare är Katri Hansell och det var via henne jag fick
dina kontaktuppgifter.
Jag undrar om du skulle vara intresserad av att ställa upp på intervju? Intervjun
skulle bli inspelad och skulle ta ca 30-40 minuter. Jag lovar full personlig
konfidentialitet men skolans namn kommer att förekomma i min avhandling. Tid och
plats passar lite när som helst för mig så om du är villig att ställa upp skulle jag vara
tacksam!
Mvh, Linn Westerholm

