Resurser i det mobbningsförebyggande arbetet: en
intervjustudie med rektorer och kuratorer i finlandssvenska
grundskolors övre årskurser

Magisteravhandling i utvecklingspsykologi
Emilia Alfthan, 40356
Åbo Akademi, Vasa
Fakulteten för pedagogik och välfärdsstudier
Handledare: Patrik Söderberg
Hösten 2020

Abstrakt

Författare: Alfthan Emilia

Årtal

2020

Arbetets titel: Resurser i det mobbningsförebyggande arbetet: en intervjustudie med
rektorer och kuratorer i finlandssvenska grundskolors övre årskurser
Opublicerad avhandling för magisterexamen i utvecklingspsykologi

Sidantal (68)

Vasa: Åbo Akademi. Fakulteten för pedagogik och välfärdsstudier
Projekt KOMPIS ”Kunskap om mobbningsprevention i Svenskfinland”
Referat
Syfte: Syftet med denna avhandling är att studera vilka inre och yttre resurser personal inom
elevvården, rektorer och biträdande rektorer har och vilka yttre resurser de efterlyser i det
mobbningsförebyggande arbetet. Forskningsfrågorna för avhandlingen är:
1. Vad är respondenternas tankar om yttre resurser för att förebygga mobbning?
2. Vad är respondenternas tankar om inre resurser för att förebygga mobbning?
Metod: Som metod har en kvalitativ undersökningsmetod använts med semistrukturerade
intervjuer. Datainsamlingen genomfördes inom projektet KOMPIS.
Resultat: De yttre resurser som både kuratorer och rektorer lyfter fram att de har är:
skoltrivselfrämjande program, team och verksamheter, samarbeten med aktörer utanför
skolan, övrig personal och delaktiga elever.
De yttre resurser som kuratorer och rektorer efterlyser är: bättre utrymmen, satsning på
personalresurser och personalens ork, mer handledning, utbildning och professionell
konsultering, ett bättre samarbete med föräldrar och kommunen och satsningar på ungas
sociala färdigheter och på personalens kunskap om samhällsutvecklingen.
De inre resurser som kuratorer och rektorer lyfter fram är att de anser att deras arbete kan
vara psykiskt påfrestande och känslosamt. Rektorer betonar svårigheter med tystnadsplikt
och att få alla i personalen på samma linje vad gäller trivseln i skolan och kuratorer anser
att den intellektuella kapaciteten inte alltid räcker till.
En bra kurator har en god människosyn, lyssnar, reagerar genast, vågar dra gränser, kan
delegera vidare sånt arbete som inte hör till en kurators kompetensområde och ger positiv
feedback till elever. En bra rektor skall kunna fatta bra beslut, ta itu med problem genast, ta
hänsyn till alla på arbetsplatsen och inte stressa då en svår situation uppstår.

Diskussion: Slutsatsen är att rektorer och elevvårdspersonal har olika yttre och inre resurser
för att förebygga mobbning, men att de ändå behöver fler i sitt arbete.

Sökord / indexord
Rektor, kurator, resurser, mobbningsförebyggande arbetet

Innehållsförteckning

Abstrakt..................................................................................................................................... 1
1 Inledning ................................................................................................................................ 1
1.1 Centrala begrepp............................................................................................................................ 2
1.1.1 Mobbning ............................................................................................................................... 2
1.1.2 Skolpersonal ........................................................................................................................... 4
1.1.3 Resurser .................................................................................................................................. 5
1.2 Teoretisk referensram .................................................................................................................... 7
1.2.1 Det mobbningsförebyggande arbetet i Finland ...................................................................... 7
1.2.2 Antimobbningsprogrammet KiVa .......................................................................................... 8
1.3 Tidigare forskning ....................................................................................................................... 10
1.3.1 Riskfaktorer för mobbning i skolan: skolklimatet ................................................................ 10
1.3.2 Metoder för att motarbeta mobbning som fungerar.............................................................. 11
1.3.3 Metoder för att motarbeta mobbning som inte fungerar....................................................... 12
1.3.4 Finland i jämförelse med andra länder ................................................................................. 13
1.3.5 Rektorers resurser för att förebygga mobbning .................................................................... 14
1.3.6 Skolkuratorers resurser för att förebygga mobbning ............................................................ 16
1.4 Syfte och frågeställningar ............................................................................................................ 18

2 Metod .................................................................................................................................... 19
2.1 Deltagare och datainsamling ....................................................................................................... 19
2.1.1 Reliabilitet & validitet .......................................................................................................... 21
2.2 Etiska överväganden.................................................................................................................... 21
2.3 Analysmetod................................................................................................................................ 23

3 Resultat ................................................................................................................................. 24
3.1 Respondenternas tankar om yttre resurser ................................................................................... 24
3.1.1 Vilka yttre resurser har rektorer och kuratorer i sitt arbete för att förebygga mobbning...... 24
3.1.2 Vilka yttre resurser efterlyser rektorer och kuratorer i sitt arbete för att förebygga mobbning
....................................................................................................................................................... 27
3.2 Respondenternas tankar om inre resurser .................................................................................... 31
3.2.1 Utmaningar i arbetsuppgifter ................................................................................................ 31
3.2.2 Kuratorernas tankar om en bra kurator skall vara ................................................................ 33
3.2.3 Rektorernas tankar om hur en bra rektor skall vara.............................................................. 36

4 Diskussion ............................................................................................................................ 38
4.1 Resultatdiskussion ....................................................................................................................... 38
4.1.1 Respondenternas tankar om yttre resurser ............................................................................ 39
4.1.2 Respondenternas tankar om inre resurser ............................................................................. 41
4.2 Metoddiskussion.......................................................................................................................... 42

4.3 Förslag på fortsatt forskning........................................................................................................ 44
4.4 Råd till fältet ................................................................................................................................ 44

Litteraturförteckning ............................................................................................................. 46

Bilagor
Bilaga 1: Infobrev
Bilaga 2: Intervjuguide

1 Inledning
För de flesta ungdomar är det en turbulent tid då de är i grundskolans övre årskurser. Det
mobbningsförebyggande arbetet är av stor betydelse för de ungas välmående. Elevvården i
högstadier skall i första hand vara förebyggande och upprätthålla elevens studieframgång, goda
psykiska och fysiska hälsa och välbefinnande. Enligt Institutet för hälsa och välfärd (THL,
2019) har mobbningen bland ungdomar som går i årskurs 8–9 minskat i Finland. År 2017 hade
5.8 % mobbats minst en gång i veckan medan år 2019 hade 5.5 % blivit mobbade minst en gång
i veckan. Även om mobbningen har minskat under åren, har det upplevda hälsotillståndet bland
ungdomar i årskurs 8–9 försämrats. År 2006 ansåg 17,4 % att de hade medelmåttig eller dålig
hälsa medan år 2019 ansåg 20,9 % att de hade medelmåttig eller dålig hälsa. Det försämrade
hälsotillståndet hos ungdomar är oroväckande.
Projekt KOMPIS (kunskap om mobbningsprevention i Svenskfinland) vid Åbo
Akademi i Vasa har som syfte att granska skolpersonalens tankar och åsikter om skoltrivsel och
mobbning. Respondenterna i projektet består av rektorer, biträdande rektorer, ämnes-, specialoch klasslärare och personal inom elevvården (kuratorer och studiehandledare) runtom i
grundskolors övre årskurser i Svenskfinland. Som medlem i projektet har jag valt att fokusera
på vilka yttre resurser personal inom elevvården, rektorer och biträdande rektorer har och vilka
yttre resurser de efterlyser i det mobbningsförebyggande arbetet. Jag har även valt att studera
respondenternas tankar om inre resurser: hur en bra rektor/kurator skall vara och vilka
utmaningar de har i det mobbningsförebyggande arbetet. I projektet består personal inom
elevvården av endast en studiehandledare och resten är kuratorer. Istället för termen ”personal
inom elevvården” har jag därmed valt att använda termen ”kuratorer” för den gruppen.
Jag har valt att fokusera på kuratorer eftersom det mobbningsförebyggande arbetet hör
till deras huvuduppgift och jag har även valt att fokusera på rektorerna och biträdande
rektorerna eftersom de är ansvariga för skolverksamheten. Dessa två yrkesgrupper är alltså
väldigt viktiga inom det mobbningsförebyggande arbetet och därför är det betydelsefullt att de
har de resurser som krävs för att förebygga mobbning.

1

1.1 Centrala begrepp
Centrala begrepp som lyfts fram i denna avhandling är mobbning och mobbning på nätet,
skolpersonal inom elevvården och resurser. Nedan en tydligare beskrivning av dessa begrepp.

1.1.1 Mobbning
En gemensam internationell terminologi saknas vad beträffar mobbning eftersom mobbning är
svårt att definiera och kan uppfattas på många olika sätt. I en forskningsöversikt av Lindberg,
Daneback och Flygare (2002) är utgångspunkten för alla definitioner av mobbning att en
förövare eller en grupp utför negativa handlingar mot en utsatt person. En ojämn maktbalans
finns mellan förövaren, en person eller en grupp och den utsatta personen. Förövaren är
starkare, mer verbal eller har lättare att få vänner än den utsatta (Carney, 2000). Mobbning är
alltså trakasserier mellan ojämlika individer där en stark person, eller fler, utsätter en svagare
person för negativa handlingar. Att definiera en stark person är problematiskt eftersom
förövaren inte behöver vara starkare i verkligheten, det räcker med att hen uppfattas som
starkare (Batsche & Knoff, 1994; Smith & Brain, 2000). Den utsatta är alltså svagare, möjligtvis
på grund av sina personlighetsdrag eller på grund av avsaknad av överensstämmande resurser.
Enligt Olweus (1993, 1994¸se även Slee & Rigby, 1993; Smith, Madsen & Moody, 1999) är
mobbning ett avsiktligt handlande och förövaren handlar hela tiden gentemot ett mål. Det finns
även ”provokativa offer” där offret framkallar mobbning genom olika former av provokationer
(Olweus, 1994; Perry, Hodges & Egan, 2001).
I negativa handlingar inkluderas fysiska, psykologiska och verbala handlingar (Baldry
& Farrington, 1998) och även sexuella handlingar (Batsche & Knoff, 1994). Negativa
handlingar kan bestå av t.ex. hot, hån, retning, slag, knuffar, sparkar och att kalla någon med
öknamn. Även att göra miner, visa tecken och att ignorera eller utesluta någon är andra former
av negativa handlingar. Enligt Olweus (1993) måste de negativa handlingarna vara upprepade
och pågå under en längre tid.
Det finns ändå forskare som anser att ovan nämnda definitioner är problematiska.
Mannerheims barnskyddsförbund (2018) anser att det är viktigt att förhålla sig kritiskt till
definitioner som betonar kontinuitet och hög frekvens som ett villkor för mobbning. Gränsen
för hur ofta handlingarna måste utföras för att de skall klassas som mobbning är alltför vag och
även om handlingarna är få kan offret uppleva ett ständigt hot om att bli mobbad. En av
utgångspunkterna för en defintion av mobbning är offrets upplevelse av handlingarna. Enligt
2

Soutter & McKenzie (2000) behöver inte förövaren anses som starkare och offret som svagare,
utan mobbningsrelationer bestäms utifrån situationen i vilken mobbningen inträffar. Många
forskare tenderar att beskriva mobbningen som ett separat beteende, olikt alla andra typer av
interaktiva beteenden, men Sutton & Keogh (2000) anser att mobbning borde beaktas som en
aspekt i en individs allmänna interaktiva beteenden. Mobbning som fenomen borde beaktas i
ett vidare perspektiv där omgivningen spelar en större roll. Terry (1998) anser att mobbning
inte endast är aggression, utan interaktion. Han ifrågasätter även om mobbning är ett upprepat
handlande, eftersom det i sådana fall innebär att offret inte har någon möjlighet att ta sig ur
mobbningssituationen. Han tvivlar på att det finns situationer där en person befinner sig i ett så
starkt socialt tvång att hen tvingas till att fortsätta skada sig själv. Terry (1998) anser även att
det är problematiskt att prata om att förövaren och offret är jämlika kategoriellt, d.v.s. att
mobbningen sker mellan elever i en skola. Mobbning kan även ske mellan personer som inte är
jämlika kategoriellt, t.ex. mellan en lärare och en elev.

Mobbning på nätet
Det finns ingen gemensam definition för nätmobbning, men olika versioner inkluderar
användningen av digital teknologi för att upprepade gånger orsaka skada eller mobba någon
annan (Smith m.fl, 2008; Patchin & Hinduja, 2006; Schneider m.fl, 2012; Smith m.fl., 2013).
Traditionell mobbning definieras ofta utifrån tre olika karaktärsdrag hos en angripare:
avsiktlighet, upprepning och ojämn maktbalans (Olweus, 1993). Några forskare har därmed
definierat nätmobbning som traditionell mobbning som sker via elektroniska eller digitala
medel (Schneider, m.fl., 2012; Kowalski, 2014). Andra forskare menar att avsiktlighet att
skada, upprepning och ojämn maktbalans inte nödvändigtvis är karaktärsdrag som bör finnas i
en elektronisk eller digital miljö (Dooley m.fl., 2009; Slonje & Smith, 2008; Vandebosch &
Cleemput, 2008). Som exempel kan en kommentar uppfattas som någonting värre än vad
personen hade för avsikt. Möjligheten till anonymitet och olikheter i teknisk expertis orsakar
en maktobalans (Dooley m.fl., 2009) och mobbare på nätet drar ofta nytta av olika egenskaper
som den digitala miljön erbjuder, oftast anonymitet (Kowalski, 2015). Offer av nätmobbning
har svårt att undgå mobbningen även hemma, medan traditionell mobbning oftast sker endast i
skolan (Slonje & Smith, 2008). Forskningen har även visat att ungdomar uppfattar
kommunikationen på nätet och traditionell kommunikation olika. Exempelvis kan digital
teknologi förändra en persons åsikter och attityder till en majoritets, vilket kan leda till att
personen lättare uttrycker extrema och kontroversiella åsikter på nätet (Vandebosch &
Cleemput, 2008.) Nätmobbning kan även orsaka mer psykologisk skada än traditionell
3

mobbning (Kowalski, 2015) och är starkare förknippat med substansberoende och depression
än traditionell mobbning (Mitchell, 2007).

1.1.2 Skolpersonal
Skolpersonal inom elevvården som i denna avhandling betonas är rektor och biträdande rektor
samt kurator. Nedan en genomgående beskrivning av dessa.
Rektor och biträdande rektor
Kommuner eller samkommuner är ansvariga över den lokala administrationen men
beslutsfattandet vad gäller skolor kan delegeras till skolorna.Vanligtvis är rektorerna ansvariga
för verksamheten på skol-nivå, de har hand om budjeten och rekryteringen av personal. Utöver
rektorer finns det även biträdande rektorer och grupper av lärare som även sköter en del av
administrationen i skolan (Lag om grundläggande utbildning 1998:628).
En behörig rektor i Finland har en högre högskoleexamen, en lärarbehörighet, tillräcklig
arbetserfarenhet av läraruppgifter och examen i undervisningsförvaltning enligt av
utbildningsstyrelsen godkända grunder. Hen skall även ha utmärkta kunskaper i
undervisningspråket, både i tal och i skrift (Förordning om behörighetsvillkoren för personal
inom undervisningsväsendet 1998:986).
Varje administrativ skola behöver inte ha en egen rektor. En person kan vara rektor för
flera skolor om hen har behörighet för dessa skolor. I sådana fall förutsätts det att rektorn kan
svara för ledningen av skolorna. Rektorn ska ha en utsedd ersättare men det behöver inte finnas
en ersättare som är närvarande i alla de skolor som rektorn leder. Om flera skolor har en
gemensam rektor kan det vara ändamålsenligt att utbildningsanordnaren utser en egen
biträdande rektor för varje skola. En ersättare för en rektor är en möjlig lösning (Förordning om
behörighetsvillkoren för personal inom undervisningsväsendet 1998:986).
Det är på rektorns ansvar att se till att läroanstalten gör upp handlingsplaner, bl.a. en
antimobbningsplan och en jämställdhetsplan. Dessa planer beskriver hur man jobbar
förebyggande i skolan, t.ex. hur man tacklar mobbning och trakasserier. De ska även innehålla
instruktioner om t.ex. hur man ingriper, behandlar ärenden och samarbetar med myndigheter
(Finlands svenska lärarförbund, FSL, u.å). Läroanstaltens rektor är även skyldig att meddela
om mobbning, trakasserier eller annat våld som skett i skolan eller under skolvägen till
vårdnadshavaren eller någon annan laglig företrädare för den elev som gjort sig skyldig till detta
och för den elev som utsatts för detta (Lag om ändring av lag om grundläggande utbildning
2013:1267).
4

Skolkurator
Skolkuratorn är en del av elevvården som finns i skolor. Till skolkuratorns uppgifter hör att
handleda och ge stöd till eleverna, vårdnadshavarna och skolpersonalen i elevvårdsärenden.
Kuratorn bedömer behoven som en elev, eller en familj, har och förser dem med stöd och
handledning. Syftet är att främja välbefinnandet och hjälpa elever att övervinna utmaningar
relaterade till deras utveckling och studier (Lagen om elev- och studerandevård 2013:1287).
Skolkuratorns arbete kan delas in i två olika inriktningar: generellt inriktad elevhälsa
och individuellt inriktad elevhälsa. Generellt inriktad elevhälsa skall genomföras av alla inom
elevhälsan. Den generellt inriktade elevhälsan är insatser som är riktade till hela skolan eller till
stora grupper i skolan. En elevhälsogrupp, i vilken kuratorn är med i, och andra allmänna
förebyggande, hälsofrämjande åtgärder och satsningar är exempel på det generella
elevvårdsarbetet. Individuellt inriktad elevhälsa är de hälsovårds-, psykolog- och
kuratorstjänster som varje studerande har rätt till. Individuellt inriktad elevhälsa kan också vara
sektorövergripande individuellt inriktade insatser, till exempel en expertgrupp. Enskilda samtal
med elever, samtal med två eller flera elever och föräldra- eller familjesamtal är exempel på det
individuella elevvårdsarbetet (Lagen om elev- och studerandevård (2013:1287).
Kontakten med skolkuratorns verksamhet är frivillig för eleven och hen kan därför inte
bli tvingad till kontakt med kuratorn. Verksamheten är även kostnadsfri för eleverna och
vårdnadshavaren har inte rätt att förbjuda en minderårig att använda elevhälsans tjänster. Elever
har rätt till ett personligt samtal senast den sjunde arbetsdagen efter att hen, eller någon annan,
tagit kontakt med kuratorn (Lagen om elev- och studerandevård 2013:1287). Det
rekommenderas att en kurator inte arbetar i fler än tre skolor, inte har mer än 40 individuella
klientkontakter och att elevunderlaget inte överstiger 600 elever (Talentia, 2017). I Finland har
en kurator i genomsnitt 875 elever inom sitt ansvarsområde och de ägnar 60 % av sin tid åt
individuella stödsamtal (Hietanen-Peltola, Vaara & Laitinen, 2019).

1.1.3 Resurser
Denna avhandling fokuserar på vilka resurser rektorer och kuratorer har och behöver mer av
för att främja skoltrivseln och förebygga mobbning. Med resurser avses både finansiella
resurser (yttre) och psykologiska resurser (inre).
Finansiella resurser är de resurser som kommunen bekostar. Dessa är bl.a.
lärandeutrustning, material, verktyg, undervisningslokaler och byggnader som påverkas av
5

elevsammansättningen, skolpersonalens kompetenser, skolans geografiska placering och
finansieringssystemet (Isling Poromaa, 2016).
Enligt Hobfoll (2001) är psykologiska resurser mekanismer som upprätthåller och
främjar psykisk hälsa och välmående och förknippas med en persons förmåga att tackla effekten
av negativ stress. Olika psykologiska aspekter som förknippas med psykologiska resurser är
bl.a. self-efficacy, självförtroende, känsla av kontroll, resiliens, stressbearbetning,
målmedvetenhet (Hofboll, 2001) och emotionell kompetens (eller emotionell intelligens)
(Abraham, 1999; Mayer & Salovey, 1997). Self-efficacy är en persons tro på den egna
förmågan att slutföra uppgifter och nå mål (Bandura, 1997) och resiliens är förmågan att
återhämta sig eller motstå olika hinder eller störningar, t.ex. trauman, tragedier, hot eller stress
(APA, 2000). Emotionell kompetens är perception, förståelse, reglering och användning av
affekt och affektiv information (Mayer, Caruso & Salovey, 2000; Roberts, Zeidner &
Matthews, 2001; Wong & Law, 2002).
Enligt Hobfoll (2001) försöker människan beakta potentiell stress och erhålla de
resurser som behövs för att hen skall vara mindre sårbar, även om stressoren (inre eller yttre
faktorer som leder till stress) inte är närvarande. Människan strävar efter att erhålla,
upprätthålla, beskydda och främja resurser förknippade med biologiska, kognitiva och sociala
aspekter. Personer med en rik repertoar av resurser erhåller lättare fler resurser (Carver &
Scheier, 1998; Bandura, 1997), de är även mer kapabla att lösa problem (Carver & Scheier,
1998), de tacklar lättare stressiga situationer och ersätter lättare resurser som förloras i
stressfulla situationer (Kaniasty & Norris 1993, 1995). Resurser värderas olika beroende på
kultur och samhälle, t.ex. i Japan värderas ära och familj medan i USA värderas individuell
framgång och självständighet (Fukuyama, 1995; Triandis, 1995). Detta betyder att resurser har
olika betydelse i olika kulturer och erhålls olika beroende på resursens framgång och värdering
inom kulturen (Baltes, 1997; Hobfoll, 1998).
Psykologiskt kapital
Enligt Luthans, Youssef & Avolio (2007) innefattar psykologiskt kapital fyra olika
psykologiska resurser: hopp, optimism, resiliens och self-efficacy (HERO). Psykologiskt
kapital är en individs positiva psykologiska utveckling av resurser och karakteriseras av a) att
ha självförtroendet att ta sig an utmanande uppgifter (self efficacy); b) tro på att man har
framgång nu och i framtiden (optimism); c) förmågan att jobba mot mål och vid behov kunna
omdirigera vägen till målen för att lyckas (hopp); och d) förmågan att ta sig runt hinder och att
fortsätta framåt trots motgångar (resiliens). Det har påvisats ett positivt samband mellan dessa
psykologiska resurser och arbetsprestation och -glädje (Luthans m.fl., 2010; Avey, Wernsing,
6

& Luthans, 2008; Luthans m.fl., 2008; Luthans m.fl., 2007; Jensen & Luthans, 2006; Larson &
Luthans, 2006; Luthans m.fl., 2005).

1.2 Teoretisk referensram
Till den teoretiska referensramen har det mobbningsförebyggande arbetet i Finland av
Utbildnings- och kulturministeriet valts eftersom det mobbningsförebyggande arbetet i skolor
är obligatoriskt och skall göras utifrån dess anvisningar. En beskrivning av KiVa-programmet
framställs även eftersom en majoritet av grundskolor i Finland använder det programmet eller
en modifierad version av det.
1.2.1 Det mobbningsförebyggande arbetet i Finland
Det mobbningsförebyggande arbetet i Finland beskrivs utifrån Undervisnings- och
kulturministeriets mellanrapport ”Kiusaamisen vastaisen työn lähtökohdat perusopetuksessa,
toisella asteella ja varhaiskasvatuksessa” från år 2017. Arbetsro, välmående, förebyggande av
mobbning och ingripande i mobbning är grundpelarna inom småbarnspedagogiken och inom
läroplanen för grundskolor, gymnasier och högskolor. Varje elev är unik och värdefull och har
rätt att synas och höras. Värdegrunden i utbildningen och fostran skall understöda barns och
ungas strävan till godhet, trygghet och rättvisa (Undervisnings- och kulturministeriet, 2017).
Till verksamhetskulturen hör alla officiella och inofficiella regler, handlings- och
beteendemodeller, värderingar och principer. En positiv verksamhetskultur inverkar positivt på
elevers välmående, medan en negativ verksamhetskultur kan vara ett hinder för elevers
välmående. I varje läroplan betonas elevers och vårdnadshavares möjlighet att förändra
verksamheten och tillvägagångssätten. Barn och unga har rätt att delta i planeringen,
utvecklingen och utvärderingen av verksamheten. De lär sig då att samarbeta, förhandla, lösa
konflikter och att tänka kritiskt. Personalens pedagogiska och professionella kompetens är
avgörande inom en fungerande verksamhetskultur (Undervisnings- och kulturministeriet,
2017).
Rapporten poängterar även att varje läroanstalt skall ha en plan som förebygger våld,
mobbning och trakasserier och metoder för hur de upprätthåller disciplin . Läroanstalten skall
även se till att varje elev får en bra inlärning, har en god fysisk och psykisk hälsa och får stöd i
socialt välmående. Ingripande i och framförallt förebyggande, av mobbning är väsentligt i varje
7

läroanstalt. Varje elev skall ha rätt till tjänster som främjar studiehälsan samt kurators- och
psykologtjänster (Undervisnings- och kulturministeriet, 2017). Dessa tjänster är frivilliga och
de kräver elevens samtycke och skall ge möjlighet till ett privat samtal med en psykolog eller
kurator. Även andra tjänster som främjar hälsan skall erbjudas enligt hälso- och sjukvårdslagen
(2010:1326). Elevens hälsa och välmående skall följas upp varje år. Skolhälsovården skall även
främja välmående och hälsa bland eleverna och säkerheten i skolmiljön. Detta skall kontrolleras
vart tredje år. Läroanstalten skall även i samarbete med andra aktörer granska olika metoder
och program som förebygger mobbning och våld (Undervisnings- och kulturministeriet, 2017).
År 2014 uppkom en ny lag som indikerar att mobbning räknas som ett pedagogiskt
problem, vilket innebär att det i första hand är lärarna och rektorerna som har ansvaret för att
reda ut mobbning (Lagen om elev och studerandevård 2013:1287). I Undervisnings- och
kulturministeriets

slutrapport

”Kiusaamisen

ehkäisy

sekä

työrauhan

edistäminen

varhaiskasvatuksessa, esi- ja perusopetuksessa sekä toisella asteella. Loppuraportti” (2018) av
Elo & Lamberg lyfts nya strävanden av förebyggande av mobbning fram. Bestämmelser om
lärarnas befogenhet att ingripa i mobbning och störande beteende preciseras och elevkårerna
inom den grundläggande utbildningen och andra stadiets utbildning betonas. Målet med den
nya elev- elevvårdslagen är att förebygga problem och främja välfärden bland elever i skolor.
Rapporten innehåller utvecklingsförslag relaterade till lagförändringen, verksamhetskulturen,
mångsidiga samarbeten och informationsutbildning. Slutligen framhålls en sammanställning av
vilka metoder som bäst främjar välmående och arbetsro (Elo & Lamberg, 2018).

1.2.2 Antimobbningsprogrammet KiVa
År 2006 gjorde Undervisningsministeriet ett kontrakt med Åbo universitet för att utveckla ett
antimobbningsprogram för grundutbildningen (årskurs 1–9). KiVa (kiusaamista vastaista)antimobbningsprogrammet beskrivs utifrån Salmivallis och Poskipartas (2018) rapport och är
baserat på hur åskadare reagerar då de ser mobbning. Åskådarfaktorn är en viktig del av
antimobbningsprogrammet eftersom åskådares reaktion är avgörande för om mobbningen
upprätthålls eller avslutas. Nästan alla grundskolor i Finland använder KiVa-programmet eller
en modifierad version av den i sin antimobbningsplan, därför är den en del av den teoretiska
referensramen. År 2009 började 1450 skolor i Finland använda programmet och år 2018
användes programmet i 2700 skolor, d.v.s. i 90 % av alla grundskolor i Finland (Salmivalli &
Poskiparta, 2018).

8

KiVa innehåller både allmänna och specifika åtgärder. De allmänna åtgärderna innebär
att mobbning lyfts fram på ett allmänt plan: i grundskolors lägre klasser i form av lektioner och
i grundskolors övre klasser i form av olika temadagar, t.ex. diskussioner, videoklipp samt
learning-by-doing övningar i stora eller smågrupper. Teman som lyfts fram är relaterade till
interaktion inom en grupp och grupptryck, mekanismerna och konsekvenserna av mobbning
och hur elever kan stöda utsatta kompisar. Virtuella inlärningsmiljöer, t.ex. spel för elever i
grundskolors lägre klasser och ett internet forum för elever i grundskolans övre klasser, hör
även till de allmänna åtgärderna. Innehållet är förknippat med lektionernas teman och lyfter
fram inlärningsprocesser och motiverar eleverna att tillämpa dem i vardagliga interaktioner med
jämnåriga. Även en manual ges till föräldrar och olika symboler (affischer, västar åt lärarna)
för att påminna både personal och elever om KiVa (Salmvalli & Poskiparta, 2018).
Specifika åtgärder används då ett mobbningsfall har uppmärksammats. Dessa åtgärder
innebär ingripande av en vuxen genom att hen diskuterar med både mobbaren och offret och
erbjuder stöd för offret. Mobbningsfallsärenden behandlas av KiVa-teamet tillsammans med
klassläraren. Medlemmarna i Kiva-teamet genomför både individuella- och gruppdiskussioner
med mobbaren och offret medan klassläraren möter offrets klasskamrater och utmanar dem att
tänka på hur de kunde ha stödjat deras mobbade klasskamrat (Salmivalli & Poskiparta, 2018).
Det som skiljer KiVa från andra antimobbningsprogram är dess omfattande, konkreta
och professionella material för elever, lärare och föräldrar. Istället för att endast erbjuda
manualer för skolpersonal erbjuds även ett paket med aktiviteter för eleverna. KiVa kan även
genomföras i olika virtuella inlärningsmiljöer. Genom att erbjuda olika sätt att förbättra empati
gentemot offer för mobbning och självförmågan hos de som blir mobbade betonar programmet
inte endast rollen som åskådare, som många andra antimobbningsprogram gör (Salmivalli &
Poskiparta, 2018).
Resultaten av en studie (Kärnä, Voeten, Little, Poskiparta, Kaljonen & Salmivalli, 2011)
med 234 skolor (117 med intervention och 117 kontroll) runt om i Finland visar att KiVaprogrammet minskade mobbningen och negativa beteenden hos åskådare (t.ex. uppmuntra
mobbaren) bland elever i årskurs 4–6. Programmet bidrog även till en förbättring av empati
gentemot offer och en förbättring i självförmågan att stöda och försvara dem. Resultaten av en
annan studie (Kärnä, Voeten, Little, Alanen, Poskiparta & Salmivalli, 2013) i årskurserna 1–3
och 7–9 visar att effektiviteten av programmet varierar märkbart. Överlag är effekten av
programmet högst bland elever i årskurs 4, medan det är lägst bland elever i årskurs 7–9. KiVa
programmet minskar depression och ångest hos eleverna och förbättrar deras uppfattning om
skolkamrater (Williford, Boulton, Noland, Kärnä, Little & Salmivalli, 2012).
9

1.3 Tidigare forskning
För att få en bakgrund till det mobbningsförebyggande arbetet presenteras tidigare forskning
om olika riskfaktorer i skolan för mobbning där skolklimatet betonas. Vilka metoder som
fungerar respektive vilka metoder som inte fungerar när det gäller att förhindra och förebygga
mobbning lyfts även fram av forskning i Sverige. Antimobbningsprogrammet KiVa i
jämförelse med andra antimobbningsmetoder i andra länder och kuratorers och rektorers
upplevda resurser i sina arbeten beskrivs även. På grund av bristfällig forskning nationellt är
det värt att notera att de flesta studier är internationella och även att förutsättningarna för arbetet
i finska skolor skiljer sig från arbetet i internationella skolor. Som exempel finns det skillnader
mellan kuratorers arbete i USA och kuratorers arbete i Finland.

1.3.1 Riskfaktorer för mobbning i skolan: skolklimatet
Ett negativt skolklimat kan öka på mobbningen, medan elever som ser skolklimatet som
positivt är mindre sannolika att uttrycka beteendeproblem (Atik & Güneri, 2013; Bowes m.fl.,
2009). Elever som uppfattar skolklimatet som positivt är mer tillfredställda med livet (Suldo
m.fl., 2013; Lazaro-Visa m.fl., 2019), de vågar ingripa i mobbningsfall, de hjälper och stöder
offret mer och de negativa effekterna som mobbning har på välmående minskar (Miranda m.fl,
2019; Rezapour m.fl., 2019; Lázaro-Visa m.fl., 2019; Flaspohler m.fl., 2009). Det har även
påvisats ett samband mellan ett positivt skolklimat och en minskning av riskbeteende hos elever
(Klein m.fl. 2012; Resnick m.fl., 2011; Lerner m.fl., 2009; Hawkins m.fl., 1999; Battistich &
Horn, 1997).
I en studie av Låftman, Östberg & Modin (2017) med svar från 16 418 niondeklassister
i Sverige i åldern 15–16 studerades kopplingen mellan aspekter av skolklimatet och exponering
till mobbning. Det fanns ett samband mellan elever som meddelade att de är medvetna om
reglerna i skolan, att vuxna ingriper vid mobbningsfall och lägre förekomst av mobbning.
Lektioner där regler och gränser är tydliga om vad som accepteras har ett bättre
klassrumsklimat, vilket även annan forskning visar (Gregory m.fl., 2010; Guerra m.fl., 2011;
Khoury-Kassabri m.fl., 2004; Ma, 2002). Resultaten antyder även att mobbning är mer sällsynt
i skolmiljöer där elever får vara delaktiga i beslutsfattande. Lärares attityder och beteende
påverkar även skolklimatet: mobbning förekommer i mindre utsträckning i de klassrum där
läraren ingriper i mobbning (Låftman m.fl., 2017).
10

1.3.2 Metoder för att motarbeta mobbning som fungerar
Skolverket i Sverige har analyserat vilka metoder som fungerar i skolor. I en antologi
”Kränkningar i skolan- analyser av problem och lösningar” från år 2013 och ”Utvärderingar av
metoder mot mobbning” från år 2011 av skolverket i Sverige analyseras olika problem och
lösningar med koppling till mobbning.
Effektiva insatser för att förebygga mobbning är: kooperativt lag, handhavande med
mobbare och med offret, elevers delaktighet i det mobbningsförebyggande arbetet, uppföljning
och utvärdering, relationsfrämjande insatser mellan elever, dokumentation av ärenden,
personalutbildning, disciplinära strategier, kustodiering, föreläsningar och skolregler
(Skolverket, 2011). Kooperativt lag innebär olika antimobbningsteam eller dylikt där lärare
och personal har specialistkompetens, t.ex. specialpedagog eller kurator. Handhavande med
mobbare och offer innebär att det finns rutiner och strategier för att åtgärda, stöda och följa upp
det som berör mobbaren och offret och andra inblandade. Elevers delaktighet är en effektiv
insats för att förebygga mobbning eftersom de då får en uppgift (t.ex. vara med i elevkåren,
elevcafeét) att skapa en god atmosfär i samarbete med de vuxna i skolan. Uppföljning eller
utvärdering utförs regelbundet av elevers situation gällande mobbning och kränkningar och
utifrån det utformas arbetet mot mobbning. Relationsfrämjande insatser mellan elever är
medvetna strategier för att främja sociala relationer och gemenskapen mellan elever. Då
personalen fått utbildning som ökar förståelsen för mobbning och kränkningar och får stöd i
och agerar efter diciplinära strategier då elever beter sig oacceptabelt är sannolikheten för att
mobbningen minskar stor. Dokumentation av ärenden utifrån utarbetade rutiner och
föreläsningar där information om mobbning och dess följder tilldelas eleverna är även effektiva
insatser. Tydliga skolregler (som framställts av elever och lärare) och kustodiering (att
personalen har ett schemalagt rastvaktssystem) är även effektiva insatser för att förhindra
mobbning (Skolverket, 2011).
Ur en analys av Erik Flygare och Björn Johansson (Skolverket, 2013) framgår det att
87 % av de som är utsatta på nätet är även utsatta i skolan. Tre insatser minskar både mobbning
och kränkningar på nätet: kartläggningar av elevernas situation gällande mobbning och
kränkningar, relationsfrämjande insatser mellan elever och elevers aktiva medverkan i det
främjande arbetet. Risken att utsättas för mobbning eller kränkningar på nätet minskade med
ungefär 50 % i skolor som regelbundet genomförde kartläggningar av elevers situation gällande
mobbning och i skolor som hade en medveten strategi att skapa närhet och främja elevrelationer
11

jämfört med de skolor som inte regelbundet genomförde kartläggningar eller relationsfrämjande insatser. I skolor där elever aktivt fick medverka i det främjande arbetet minskade
mobbningen på nätet med drygt 75 %, respektive kränkningar 50 %, jämfört med skolor där
denna insats förekom i lägre grad eller helt saknades. Även disciplinära strategier hos lärare
och åtgärder för elever som utsätter andra för mobbning minskar kränkningar på nätet med 40
–50 % i skolor med dessa insatser jämfört med skolor som inte har någondera insats. Resultaten
indikerar att insatser med fokus på sociala relationer mellan elever som aknyter till elevmedverkan, i form av relationsfrämjande insatser mellan elever eller elevers aktiva medverkan
i det främjande arbetet, minskar kränkningar och mobbning på nätet (Skolverket, 2013).

1.3.3 Metoder för att motarbeta mobbning som inte fungerar
Enligt Skolverket i Sveriges utredning (Skolverket, 2011) beskrivs insatser för att motarbeta
mobbning som har visat sig vara ineffektiva. Dessa insatser är: pedagogiskt material som
används systematisk, föräldrainformation eller utbildning för föräldrar och relationsfrämjande
insatser mellan lärare och elever (Skolverket 2011). De insatser som kan öka riskerna för
mobbning är: elever som aktörer, särskilda lektioner och medling (Skolverket, 2013). Elever
som aktörer är elever som är intern- eller externutbildade och deras uppgift är att observera eller
rapportera händelser till en vuxen. Ett exempel på detta är kamratstödjare eller vänelever.
Särskilda lektioner är lektioner som är schemalagda där t.ex. olika aspekter om välmående tas
upp. Medling används som rutin där utbildade elever löser konflikter mellan andra elever
(Skolverket, 2011).
I en analys av Åsa Söderström (Skolverket, 2013) lyfts två insatser fram som kan öka
riskerna för mobbning. Den första insatsen är så kallade värdegrundlektioner som är
schemalagda där eleverna lär sig att se saker ur andras perspektiv och därmed att skapa
förståelse för varandra. Den andra är så kallade kamratstödjare där en grupp elever, efter att ha
fått en utbildning, har som uppgift att rapportera till skolans personal om situationen inom
elevgruppen. De förväntas vara ett stöd för de elever som är utsatta (Skolverket, 2013).
Resultaten indikerar dock att istället för att förebygga mobbning kan dessa insatser öka
mobbningen. Värdegrundslektioner saknar ofta koppling till elevernas verklighet, många elever
och personal anser att innehållet är tråkigt och tjatigt. För många lärare kan det vara osäkert om
hur de skall hantera den ovanliga relationen som förväntas uppstå under dessa lektioner. Det
blir även mer problematiskt då elever ifrågasätter och utmanar lärare, vilket i sin tur leder till
att misstron till lärare ökar hos utsatta och otrygga elever. Även om en lärare kan skapa en trygg
12

och tillåtande atmosfär under lektionerna, kan det leda till att en utsatt elev upplever en känsla
av trygghet och därmed lätt uttrycker sina tankar och funderingar. Denna trygghet kan dock
vara falsk i kamratkulturen och kan utnyttjas av kamrater utanför lektionerna vilket kan förvärra
mobbningen. Kamratstödjare kommer ofta i kläm mellan de vuxnas förväntningar och
kamratkulturens hierarki. Positionen som kamratstödjare ger privilegier som förstärker denna
hierarki. Många elever, både de med uppdraget som kamratstödjare och de som inte har det,
kan även ibland tycka att kamratstödjarfunktionen är töntig och meningslös. Det finns även
problematik vid valet av kamratstödjare, skolpersonalens beskrivning av den perfekta
kamratstödjaren varierar: skall det vara någon med hög status bland sina kamrater eller någon
som själv behöver förbättra sitt beteende? Även om många kamratstödjare anser att mobbning
är fel, är det väldigt svårt för dem att stå upp för utsatta elever (Skolverket, 2013).

1.3.4 Finland i jämförelse med andra länder
I en litteraturöversikt av Silva, Oliveira, Mello, Andrade, Bazon & Silva (2017) lyfts metoder
för att förebygga mobbning fram med studier från år 1996 till 2014. Länder som är med i studien
är: Finland, USA, Japan, England, Belgien, Norge, Tyskland, Rumänien, Hong Kong och
Kanada. Av metoderna var 14 universella (för hela skolan) och endast 4 selektiva (för offer) för
elever i 7–15 årsåldern. De flesta interventionerna (63 %) implementerades i 10 sessioner eller
färre och i grupper (90 %) och med lärare som ansvariga för implementeringen av
interventionen (72 %).
Sju studier var interventioner med multikomponenter för hela skolan. Tre studier
genomfördes i Finland med KiVa-programmet och fyra baserades på Dan Olweus program
OBPP (Olweus Bullying Prevention Program) som genomfördes i USA, Belgien, Norge och
Hong Kong. Målet med programmet var att främja ett positivare skolklimat och förbättra sociala
relationer mellan elever. Fem studier baserades på träning av sociala färdigheter (social skills
training, SST) med bl.a. problemlösnings-, postitvt tänkande-, avslappnings- och
kroppspråksövningar och behandlar förmågan att skaffa vänner och hantera mobbare hos
elever. Dessa studier genomfördes i USA, Tyskland, Japan och England. Mobbningsförebyggande interventioner som integrerats i läroplanen är interventioner som utförs i
klassrum vanligtvis med diskussioner, rollspel, samarbetsövningar och/eller videoklipp. Studier
av denna typ av intervention utfördes i Finland, Belgien och Kanada. Slutligen utfördes två
datorbaserade interventioner med målet att minska på elevers medverkan i mobbningssituationer i USA, Tyskland och England (Silva, m.fl., 2017).
13

Resultaten visar att interventioner med multikomponenter för hela skolan klarade sig
bäst i jämförelse med andra interventioner. Detta kan bero på att den här typen av intervention
behandlar mobbning som ett komplext fenomen (Olweus, 2013; Salmivalli & Poskiparta,
2011). Som exempel ses mobbning i ett vidare perspektiv där även familjer till elever inkluderas
för att bekämpa och förebygga mobbning (Winton & Tuters, 2015) och en hårdare övervakning
genomförs på ställen där aggressiva handlingar mer sannolikt förekommer, t.ex. i korridorer
eller på sportplan (Ttofi, Farrington & Lösel, 2012). Av dessa interventioner hade KiVaprogrammet större effekt än OBPP-programmet. Detta kan bero på att KiVa-programmet
utfördes i en sociokulturell kontext med etnisk, kulturell och ekonomisk homogenitet och där
implementeringen av programmet planerades ordentligt. Däremot genomfördes OBPPprogrammet i olika kontexter i olika länder och planeringen av hur programmet skulle
implementeras kan ha varit bristfällig (Silva m.fl., 2017).

1.3.5 Rektorers resurser för att förebygga mobbning
Tidigare forskning visar på betydelsen av kompetenta och erfarna rektorer för att främja
skoltrivseln. De behöver mer resurser, professionell träning och utbildning för att kunna
förebygga mobbning. (Murphy m.fl., 2018; Onderi & Makori, 2013; Dake m.fl., 2004).
I en studie i Irland av Murphy, Downes och O’Higgins Norman (2018) studerades
rektorers uppfattningar om hur mobbning påverkar eleverna i skolan och vilka strategier som
rektorerna har för att bekämpa mobbning. Resultaten tyder på att rektorer har positiva metoder,
som t.ex. olika antimobbningsmetoder. Resultaten tyder även på att det behövs bättre tillgång
till kuratorshjälp och en tydligare struktur där alla vet vem som tar hand om mobbningsfallen.
I en studie av Onderi och Makori (2013) uppmärksammas de utmaningar som rektorer
i olika högstadier i Nyamira i Kenya har. I studien deltog 87 rektorer. De största utmaningarna
som rektorerna hade var konflikter med sponsorer, otillräcklig finansiering, otillräckliga
resurser och brist på kvalificerade lärare. Även faktorer som tonårsgraviditet, mobbning,
alkohol, droger, våld, skolk m.m. påverkade inte endast skolgången negativt men även
säkerheten i skolan. Hur rektorerna bemötte de utmaningar som de ställdes inför mättes också.
De hanterade utmaningarna främst genom vägledning och rådgivning i olika ärenden,
involvering av elever i skoladministrationen, strikta regler för vem som får besöka skolan,
involvering av den kommunala administrationen och kyrkan, samarbete med föräldrar och
vårdnadshavare och användningen av gästföreläsare. Det fanns ändå en brist på kunskaper om

14

hur de kunde fullfölja vägledning och rådgivning p.g.a. att de flesta rektorer och lärare inte var
professionellt utbildade.
I en studie av Vesa Raasumaa (2010) framlades rektorers igenkännande och utvecklande
av lärares kunnande och vilka ledarskapsmetoder som en rektor bör ha. I studien deltog 15
rektorer och 39 lärare från olika grundskolor runtom i Finland. Enligt studien inverkar rektorers
ledarskap på lärares kunnande, både direkt och indirekt. Det indirekta ledarskapet utvecklar
lärares kunnande utan rektorers direkta medverkan i utvecklandet och då agerar rektorer
undermedvetet och reaktivt. Denna form av indirekt ledarskap sker i varje grundskola. Det
direkta ledarskapet är då en rektor agerar avsiktligt, aktivt, framträdande och medvetet i
utvecklandet av lärares kunnande. Till det direkta ledarskapet hör även igenkännandet av det
indirekta ledarskapet och observerandet av dess möjligheter.
Det som en rektor skall ha är rätt sorts utbildning, erfarenhet och ett gott ledarskap. Hen
skall även ha kunskap om skolans verksamhet, historia och framtid. Det förutsätts att rektorn
deltar i skolans verksamhet men inte att hen skall veta allting, t.ex. i pedagogiska eller
ämnesdidaktiska frågor (Raasumaa, 2010).
De viktigaste egenskaperna en rektor skall ha är uppriktighet, ärlighet, självförtroende
och förtroende för andra i kollegiet. Hen skall även agera konsekvent och rättvist och vara
förstående, empatisk, vänlig, ödmjuk, stöttande och lugn. En rektor skall även kunna ta emot
allas åsikter och perspektiv, kunna läsa av människor och vara intresserad av sina medarbetare.
Hen skall se varenda medarbetare som en individ med egna värderingar, färdigheter och mål
relaterade till arbetsuppgifter. Hen skall ändå ha auktoritet och kunna sätta gränser (Raasumaa,
2010).
Till en rektors arbete hör även att vara modig, eftersom hen skall fatta många beslut och
ibland väldigt snabba beslut. Därför är det även viktigt att man som rektor är flexibel, kan
tolerera osäkerhet och vågar medge då man misstagit sig. Som rektor skall man ha en psykisk
uthållighet men ändå veta sina gränser och kunna balansera utomstående förväntningar med
den egna förmågan. Till rektorns arbete hör även kommunikation, som rektor är man ansiktet
utåt och skolans förebild. Därför är det viktigt att kunna förmedla egna förväntningar och tankar
och ta emot idéer för att kunna utveckla verksamheten. Även den icke verbala
kommunikationen är väsentlig. Rektorers personlighet, värderingar, motivation, visioner,
åtagande och förebild är alltså viktiga faktorer och påverkar ledarskapet. Rektorers attityder är
även en viktig faktor. En positiv attityd om att ständigt aktivt utveckla arbetet och kunnandet
under sin karriär som rektor är väsentligt (Raasumaa, 2010).

15

1.3.6 Kuratorers resurser för att förebygga mobbning
Kuratorer och skolpsykologer är ofta inblandade i mobbningsfall mellan elever i skolan. I en
studie i USA av Lund, Blake, Ewing & Banks (2012) ansåg de flesta skolkuratorer och psykologer att mobbning är problematisk för 10–15 % av eleverna i skolan. De ansåg även att
de inte själva är med och väljer antimobbningsprogram i skolan, trots deras expertis i olika
interventioner för mental hälsa. Ungefär 81 % av kuratorerna och skolpsykologerna uppgav att
de fått utbildning i förebyggande av mobbning, de flesta genom hur de skall rådgiva offer eller
mobbare. Få kuratorer och skolpsykologer använde sig av evidensbaserade interventioner vid
mobbningsfall, vilket kan bero på otillgängligheten av olika mobbningsinterventioner eller på
att utbildningen de ges inte är av högsta kvalitet. Kuratorer hade sannolikt blivit utbildade i
mobbning och ansåg därför att de var mer kompetenta i att vägleda mobbare och offer än
skolpsykologerna. Skolkuratorerna använde sig mer av interventioner där roller, så som offer
eller mobbare, betonas. Skillnaden i hur de olika yrkesgrupperna uppfattar sin kompetens kan
bero på att många skolpsykologer ägnar sig mer åt utvärdering istället för olika interventioner
och de arbetar ofta i ett fler antal skolor än kuratorer, vilket bidrar till en sämre individuell
kontakt till eleverna (Lund m.fl., 2012).
I en annan studie (Swank m.fl., 2019) undersöktes kuratorers utbildning, roller och
ansvar med koppling till mobbning. Resultaten visar att mindre än hälften av alla kuratorer i
studien hade fått utbildning i förebyggande av mobbning, vilket är oroväckande. Kuratorer som
fått utbildning i mobbning upptäcker mer sannolikt problematik relaterad till mobbning och
ingriper på ett mer lämpligt sätt vid mobbningsfall än de kuratorer som inte fått någon
utbildning (Jacobsen & Bauman, 2007). Åtminstone hälften av alla kuratorer ansåg retning,
social exkludering och nätmobbning som ganska allvarliga eller mycket allvarliga utmaningar
i skolan. Kuratorer ansåg även att de borde vara mer involverade i specifika
mobbningsinterventioner än vad de tror att rektorerna ansåg att de borde vara. Kuratorerna
menade att rektorerna förväntar en mindre framträdande roll och ansvar relaterat till mobbning
hos kuratorer. Detta kan bero på att kuratorerna tycker att rektorerna ser mobbning som en
disciplinssak (Swank, m.fl., 2019).
Enligt tidigare forskning är socialt stöd (Wise m.fl., 2012; Cohen & Wills, 1985),
handledning (Wise m.fl., 2012; Goussinsky & Livine, 2016), organisation (Folkman & Lazarus,
1984; Karasek & Theorell, 1990) och vidareutbildning (O’Connor, 2001; Cohen & Wills, 1985)
väsentliga resurser för att kuratorer/psykologer skall kunna utföra ett gott arbete.

16

Den psykosociala arbetsmiljön och det sociala stödet är viktigt för upplevelsen av en
hälsosam arbetsplats (Demerouti m.fl., 2001) och mildrar negativ stress (Karasek & Theorell,
1990). Att kunna samtala med andra personer (kollegor, familj, vänner), att kunna ventilera
påfrestande tankar och känslor och att inte behöva tänka på arbetet är viktigt (Wise m.fl., 2012).
Ett öppet klimat på arbetsplatsen där man får ventilera sina tankar och funderingar och får stöd
då man misslyckas är betydande för utvecklingen av yrkesrollen (O’Connor, 2001). Socialt stöd
är en av de copingstrategier som psykologer använder sig mest av (Zanardelli, 2016; Wallace
& Lemaire 2013).
Handledning är en viktig del i förebyggandet av emotionell utmattning och utvecklandet
av strategier för hantering av klientsamtal. Det är även viktigt att få diskutera yrkesrelaterade
svårigheter med en professionell (Sveriges psykologförbund, 1998). Handledning stärker även
individens identitet (Normell, 2002).
Organisationsklimatet påverkar den anställdas arbetstillfredsställelse och hälsa
(Demerouti m.fl., 2001; Lindström m.fl., 1995). Det kan upplevas som stressande då
behandlingsförmågan bedöms utefter hur produktiv man är istället för kvaliteten på
behandlingarna eller elevernas uppfattning om besöken. Det är viktigt att den anställda får
återhämta sig och att det inte uppstår en obalans mellan krav och resurser en individ har för att
hantera dem. Då kraven är för höga och tiden för återhämtning är bristfällande leder det ofta till
stress (Lazarus & Folkman, 1984; Karasek & Theorell, 1990).
Vidareutbildning innebär resurser för utbildning och möjlighet till ny kunskap inom
yrkesområdet (Cohen & Wills, 1985). Det är viktigt att ständigt uppdatera sin kunskap eftersom
det hjälper kuratorer/psykologer att förstå sina klienter bättre och de får en mindre psykisk
belastning under klientsamtal (O’Connor, 2001).
I en studie av Ottosson & Andersson (2016) intervjuades sju kuratorer/psykologer i
Sverige och deras egna strategier för att behandla den psykiska påfrestningen som arbetet
medför. Resultaten tyder på vikten av kuratorers/psykologers självmedvetenthet och reflektion
över vilka som är de egna känslorna och vilka som är klientens känslor. De ansåg även att en
balanserad distansering till klienten och en aktiv fritid för att återhämta sig är betydande för att
skapa en tydlig gräns mellan arbete och hem.

17

1.4 Syfte och frågeställningar
Den tidigare forskningen lyfter fram rektorers och kuratorers resurser och vilka resurser de
behöver. Däremot är de flesta studier internationella, så en förståelse för vilka resurser
finländska kuratorer och rektorer upplever att de har och vilka de skulle behöva mer av saknas.
I denna avhandling valde jag därför att fokusera på rektorers och kuratorers tankar och åsikter
om resurserna de har i sina arbeten för att förebygga mobbning och vilka resurser de behöver
mer av i sitt arbete för att förebygga mobbning. Orsaken till att jag valde att fokusera på rektorer
och kuratorer är för att kuratorer arbetar med välmåendeaspekter i skolor och rektorer har
huvudansvaret för skolans verksamhet, det kändes därför naturligt att välja dessa två
yrkesgrupper. Med resurser avses både finansiella resurser (yttre) och psykologiska resurser
(inre). Utifrån materialet framställdes två forskningsfrågor:
1. Vad är respondenternas tankar om yttre resurser för att förebygga mobbning?
2. Vad är respondenternas tankar om inre resurser för att förebygga mobbning?

18

2 Metod
I denna avhandling har material från semistrukturerade intervjuer för projektet KOMPIS vid
Åbo akademi i Vasa använts. Nedan en ingående beskrivning om hur deltagare valdes och
datainsamlingen gjordes samt studiens reliabilitet och validitet, analysmetod och etiska
överväganden.

2.1 Deltagare och datainsamling
En kvalitativ undersökningsmetod har använts med fokus på intervjuer för projektet KOMPIS
på Åbo Akademi i Vasa. KOMPIS står för ”Kunskap om mobbningsprevention i
Svenskfinland” och målet med projektet är att sammanställa material bestående av fältets,
allmänhetens och experternas samlade kunskap om mobbning i skolkontext med fokus på
konkreta åtgärder. Projektet startade på hösten 2019 och leddes av Patrik Söderberg. Inom
projektet arbetade även projektkoordinator Alexandra Wasberg, samt fem magisterstuderanden
från fakulteten för pedagogik och välfärdsstudier vid Åbo Akademi i Vasa. Olika
finlandssvenska områden (Österbotten, Nyland, Åboland, Åland samt svenskspråkiga skolor i
Uleåborg) delades upp mellan de studerande och de studerande valde själva i vilka skolor de
utförde intervjuerna. Sammanlagt har 35 grundskolors övre årskurser runtom i Svenskfinland
deltagit i studien. Av de intervjuade är 11 personer rektorer eller biträdande rektorer, 10
personer ämneslärare eller klasslärare, 7 personer speciallärare, 9 personer kuratorer och 1
person studiehandledare. Sammanlagt intervjuades 38 personer. Själv utförde jag 9 intervjuer i
3 olika högstadier i Nyland.
Före intervjuerna kontaktades enhetscheferna för högstadierna per epost eller
personligen genom telefonsamtal eller besök till skolan.. Eposten innehöll ett infobrev (se
bilaga 1) med information om projektet och dess syfte. Från varje grundskolas övre årskurser
intervjuades rektorn eller biträdande rektorn, någon från elevvården och en lärare (ämnes-,
special- och/eller klasslärare). Intervjuerna genomfördes endast av en intervjuare, ingen
observerade eller antecknade. Intervjuerna är omkring 45 minuter långa och alla intervjuer
spelades in med intervjuarens mobiltelefon.
Semi-strukturerade intervjuer har använts i denna studie. Projektets syfte var att få en
förståelse om personalens tankar och uppfattningar om mobbning och skoltrivsel. Med hjälp av
individuella intervjufrågor kan forskaren mäta intervjupersonens attityder eller perceptioner om
19

något specifikt fenomen eller företeelse (DiCicco-Bloom & Crabtree, 2006). I denna
avhandling är rektorers och skolkuratorers egna uppfattningar och tankar om vilka resurser de
har för att förebygga mobbning och vilka resurser de behöver mer av i fokus. Intervjuerna är
planerade på förhand och intervjufrågorna är ofta förbestämda men öppna, så att andra frågor
kan uppstå i dialogen mellan intervjuaren och intervjupersonen (se bilaga 2). Intervjufrågorna
skall även vara tillräckligt fokuserade på det som forskaren vill mäta (Miller & Crabtree, 1999).
Den individuella djupgående intervjun ger intervjuaren möjlighet att gå ner på djupet i sociala
och personliga aspekter hos intervjupersonen.
Det är väldigt viktigt att intervjuaren snabbt bildar en positiv relation till
intervjupersonen och därmed skapar en trygg och säker miljö. Tillit, respekt och intresse är
viktiga aspekter för en lyckad intervju (Douglas, 1985; Palmer, 1928). Enligt Spradley (1979)
finns det olika faser mellan intervjuaren och intervjupersonen. Under den första fasen råder
osäkerhet mellan intervjuaren och intervjupersonen eftersom situationen är ny för bägge. Under
denna fas är målet att få intervjupersonen att prata och första frågan skall därmed vara bred,
öppen och relevant för studien. Därför presenterades projektet och dess syfte i början av
intervjun och därefter fick intervjupersonen presentera sig själv för att intervjuare skulle få en
bakgrundsbild av intervjupersonen. Under intervjuns gång kan intervjuaren svara med ord som
intervjupersonen har nämnt, för att få ett tydligare svar men utan att leda intervjupersonen. Det
är viktigt att inte leda intervjupersonen, eftersom svaren då kan vara missvisande (Warren &
Karner, 2005). Under intervjuns gång framlades frågorna på ett tydligt sätt. De var ändå väldigt
breda de frågor som ställdes, för att inte vägleda personen. Då intervjupersonen inte förstod
frågan för att den var så bred tydliggjordes frågan så gott det gick. Ibland användes vissa
exempel för att tydliggöra en fråga, vilket kan ha påverkat och gett ideér till intervjupersonen.
Även tilläggsfrågor användes då det behövdes.
Utforskningsfasen är då intervjupersonen beskriver något väldigt djupgående. Denna
process innebär att båda lär, lyssnar, testar, delar med sig och bildar en relation till varandra.
Då intervjupersonen började beskriva något ingående var det, som intervjuare, viktigt att lyssna
noggrannt och visa intresse för att det då vara lättare för intervjupersonen att dela med sig. I
nästa fas, samarbetsfasen, har båda funnit en bekvämlighet där de inte är rädda över att
förolämpa den andra och finner tillfredsställelse i intervjuprocessen. Intervjuaren kan i denna
fas ta chansen att få klarhet i vissa frågor och ställa mer känsliga frågor, som hen inte kunde
göra i början av intervjun. Den sista fasen, deltagandefasen, kan uppstå i en djupgående intervju.
I den här fasen leder och lär intervjupersonen intervjuaren (Diciccio-Bloom & Crabtree, 2006).

20

Djupgående intervjuer-metoden används då man vill uppnå en gemensam förståelse för
en viss grupp. Gruppen skall vara relativt homogen och dela likheter relaterade till
forskningsfrågan (McCracken, 1988). I denna studie har de olika yrkesgrupperna (kuratorer,
rektorer) som jobbar i ett svenskspråkigt högstadium bidragit till att gruppen är relativt
homogen.
Intervjuerna transkriberades sedan och enligt Poland (2002) finns det olika faktorer som
kan påverka transkriberingens kvalitet. Det är svårt att skriva ner ord som sägs i textformat på
grund av meningsuppbyggnad, användning av citat och utelämnande eller misstag av ord eller
fraser (Meadows & Dodendorf, 1999). Som intervjuare är det viktigt att försöka göra sitt bästa
då man transkriberar en intervju, men det är en utmaning att försöka få det som sägs att se
likadant ut på papper. Jag skrev inte ner varenda ljud eller ord, t.ex. då någon tvekade eller
svarade på den andras dialog.

2.1.1 Reliabilitet & validitet
Det finns en diskussion för hur relevanta begreppen reliabilitet och validitet är för kvalitativ
forskning. Bryman (2004) delar in reliabilitet och validitet i intern- och extern reliabilitet samt
intern- och extern validitet. Extern reliabilitet innebär i vilken utsträckning en undersökning
kan replikeras, vilket är svårt i kvalitativa undersökningar eftersom den sociala situationen inte
kan upplevas pånytt. Intern reliabilitet innebär i vilken grad forskare kommer överens om hur
materialet skall tolkas. Den interna validiteten syftar på att forskarens observation och de
teoretiska ideérna överensstämmer. I den metod som använts i denna avhandling innebär det att
intervjuerna skall överensstämma med begreppen som lyfts fram, vilket jag anser att de gör.
Den externa validiteten innebär i vilken grad resultatet kan generaliseras till andra sociala
miljöer. Den externa validiteten blir ofta inte så stark i kvalitativa undersökningar, eftersom ett
begränsat urval används (Bryman, 2004).

2.2 Etiska överväganden
Som forskare är det viktigt att beakta etiska överväganden i sin studie. De etiska överväganden
i denna studie har gjorts enligt Vetenskapsrådets (2002) fyra huvudkrav för forskningsetiska
principer.

21

Informationskravet innebär att: ”Forskaren skall informera de av forskningen berörda
om den aktuella forskningsuppgiftens syfte” (Vetenskapsrådet, 2002, s.7). Före varje intervju
fick deltagaren en blankett med information om projektet och dess syfte och om hur
undersökningen genomförs. De fick även information om personerna som är huvudansvariga
för projektet och deltagarnas uppgift i projektet: vilka villkor som gäller för deltagandet. Det är
viktigt att poängtera att deltagandet är frivilligt och att de har rätt att avbryta sin medverkan när
de vill (se bilaga 1).
Samtyckeskraven innebär att: ”Deltagare i en undersökning har rätt att själva bestämma
över sin medverkan” (Vetenskapsrådet, 2002, s. 9). Det är viktigt att forskaren får samtycke
från deltagarna före intervjuerna och att de får avbryta sitt deltagande när de vill utan negativa
påföljder. Efter att information om projektet hade tilldelats deltagarna (se bilaga 1) frågades de
om deltagandet alltid före intervjun. I och med att alla personer som intervjuats är mer än 15 år
behövdes inte samtycke från förälder/ vårdnadshavare.
Konfidentialitetskravet: ”Uppgifter om alla i en undersökning ingående personer skall
ges största möjliga konfidentialitet och personuppgifterna skall förvaras på ett sådant sätt att
obehöriga inte kan ta del av dem” (Vetenskapsrådet, 2002, s. 12). Intervjuerna som gjorts finns
endast tillgängliga för personerna inom projektet och uppgifter som avslöjar deltagarnas
identitet skrivs inte ut i avhandlingen. Orten eller staden där en grundskola befinner sig skrivs
därmed inte heller ut. Som exempel används efter citat endast yrkesgruppen av respondenterna
i resultatsdelen och inte orten de är från.
Nyttjandekravet: ”Uppgifter insamlade om enskilda personer får endast användas för
forskningsändamål” (Vetenskapsrådet, 2002, s. 14). Allt material som samlats används endast
för forskningsändamål, d.v.s. som material för avhandlingar och till ett informativt seminarium
som ordnas för alla yrkesgrupper som arbetar med unga i skolkontext. I samband med
informationen som gavs till deltagarna före varje intervju informerades de om detta.
Det rekommenderas även att deltagarna får veta var forskningsresultaten kommer att
publiceras och att de får en sammanfattning av undersökningen (Vetenskapsrådet, 2002). Det
gavs därmed information om seminariet där resultaten av undersökningen framställs och
deltagarens möjlighet att delta i det. Därtill gavs möjlighet till att få en sammanfattning per
epost.

22

2.3 Analysmetod
Vi träffades med forskargruppen bestående av projektpersonal och fyra magisterstuderande
under våren och delade upp materialet mellan oss så att varje magisterstuderande fick två
yrkesgrupper att analysera. Två personer hade alltså samma yrkesgrupp. Då en kvalitativ
dataanalys genomförs är det idealt att göra det i samband med datainsamlingen så att forskarna
kan få en gemensam förståelse för forskningsfrågorna och därmed vilka frågor som bör ställas
(Benjamin & William, 1999). För att analysera materialet användes en så kallad ”template
approach” där materialet kodas och organiseras i olika kategorier (Miles & Hubermann 1994;
Silverman, 2001). Det gjordes med hjälp av dataprogrammet Nvivo. Först organiserades
personerna in i sina yrkesgrupper och sedan lästes materialet genom för att därefter kunna hitta
övergripande teman. Ju mer materialet bearbetades desto fler kategorier och underkategorier
upptäcktes. Tack vare programmet Nvivo var det väldigt lätt att kategorisera materialet. Efter
att materialet analyserats träffades vi med den personen som hade analyserat samma yrkesgrupp
för att sammanfatta materialet. Det var till nytta att få en annans persons synpunkter och tankar
om materialet. Sammanfattningarna presenterades sedan för resten av gruppen.
Sammanfattningarna som gjordes inför projektet bidrog till en djupare förförståelse för
materialet. Då forskningsfrågorna för denna avhandling valts analyserades materialet utgående
från forskningsfrågorna. Intervjufrågorna lästes pånytt och materialet kodades till de kategorier
som gjorts tidigare och som var relevanta för denna avhandling. Rubrikerna till kategorierna
var bl.a. ”resurser” med underrubriker som ”vilka resurser rektorer har” och ”vilka de behöver
mer av”. Även kategorier som ”egna erfarenheter” och ”personlighet” var relevanta för
forskningsfråga 2. Materialet kodades till de olika kategorierna och sedan strukturerades svaren
så att en sammanfattning kunde göras.

23

3 Resultat
I intervjuerna framkommer två övergripande kategorier ifråga om personalens fysiska och
psykologiska resurser. För det första framställs kuratorers och rektorers tankar om yttre
resurser: vilka yttre resurser de har för att förebygga mobbning och vilka de skulle behöva mer
av. Med yttre resurser menas finansiella resurser. För det andra framställs deras tankar om inre
resurser: vilka utmaningar de har i sina arbetsuppgifter i det mobbningsförebyggande arbetet
och deras egna tankar om hur en bra rektor/ kurator skall vara.

3.1 Respondenternas tankar om yttre resurser
Nedan presenteras mer ingående rektorerna och kuratorernas tankar om yttre resurser. Det som
presenteras är dels vilka yttre resurser de redan har men även vilka yttre resurser de skulle
behöva mer av i sitt arbete för att främja skoltrivsel och förebygga mobbning.

3.1.1 Vilka yttre resurser har rektorer och kuratorer i sitt arbete för att förebygga mobbning
De yttre resurser som både kuratorer och rektorer lyfter fram att de har är: skoltrivselfrämjande
program, team och verksamheter. De lyfter även fram samarbeten med aktörer utanför skolan,
övrig personal och delaktiga elever som resurser de har för att förebygga mobbning.
Skoltrivselfrämjande program, team och verksamhet
KiVa-programmet eller en modifierad version är det antimobbningsprogram som de flesta
högstadier har. Grundprincipen är att skolan skall vara en trygg plats för alla och att alla skall
ha någon de kan lita på. Det är oftast en grupp av lärare eller annan personal som tar tag i
mobbningsfallen och reder ut dem. Ansvaret delas ofta upp så att någon pratar med offret och
någon med förövaren och därefter dokumenteras samtalen och följs upp. De flesta rektorer
och kuratorer anser det här som en bra åtgärd, även om KiVa skola-programmet känns ganska
föråldrat i nuläget eftersom det inte behandlar t.ex. nätmobbning.
Skolkuratorerna är vanligtvis inte med i antimobbningsteamet av den orsak att de skall
kunna förbli neutrala då ett mobbningsfall uppstår, så att varken förövaren eller offret känner
att kuratorn är på någonderas sida. Kuratorn hör till elevhälsan tillsammans med
skolpsykologen, -hälsovårdaren och -läkaren. Även om kuratorn inte är med och reder ut
24

mobbningen kan eleverna ändå komma och prata med kuratorn senare om det uppstår känslor
eller tankar. Kuratorn skall alltså ha en mer stödjande roll än en disciplinär roll. Det tycker de
flesta kuratorer är skönt, eftersom de då får lägga mer fokus på det förebyggande arbetet.
Det finns även elevkår, vänelevsverksamhet, kamratmedling (där elever är utbildade att
lösa konflikter opartiskt), lektioner för årskurs 7 och 8 där läraren pratar om självkänsla och
självförtroende. Dessa faktorer bidrar skoltrivseln positivt anser de flesta kuratorer och rektorer.
Vi har implementerat VERSO som är kamratmedling. Och det är ju alltså då eleverna
som tar emot och behandlar sådan här problematik som är mellan elever. Men det har
alltså inte någonting att göra med mobbning. Men ”Kiva skola” programmet har vi
också och så finns det... De lägre klasserna har ”Vi i klassen”. Så finns det möjlighet...
Vi har ”Stegvis livskunskap”, ”Friends”... Det finns material att ta till beroende på
vilken problematik det handlar om. (rektor #1)

I ett högstadium har man infört ett 45 minuter långt aktivitetspass varje dag där eleverna får
göra någon sorts fysisk aktivitet utomhus eller i gymnastiksalen. I ett annat högstadium har man
även infört en kockklubb där de som är intresserade av matlagning har möjlighet att laga mat
tillsammans. Att man gör något tillsammans som inte har med utbildningen att göra stärker de
sociala banden och därmed trivseln i skolan anser många rektorer.
Nå det här med ensamhet är ju inte mobbning i sig för det kan ju finnas personer som
vill vara mer enskilt. Men jag tror ändå att människan är lagd att höra till en grupp
ändå. Så att just det här med ensamheten det tycker jag att har blivit... Kanske man ser
det mer när man är mer och diskuterar sånhäna frågor. Dom lyfter vi ju upp alltid och
funderar vad vi kan göra, kan väneleverna hjälpa till? Vi har också försökt ordna
aktiviteter på eftermiddagen där man kanske handplockar såna som man vet att om de
skulle vilja komma med, t.ex. har vi en kockklubb som är ganska lätt för då börjar man
ju alltid att prata lite med någon annan vid sidan om. Så det kan vara en sån sak.”
(rektor # 2)

Samarbeten med aktörer utanför skolan
Alla skolor har samarbete med tredje sektorn med organisationer som Barnavårdsföreningen
och Röda korset. I Österbotten har de även samarbete med FinFami och Novia och i Nyland
samarbetar de med Hem och skola. Endast ett fåtal högstadier har samarbete med andra skolor
25

där det är lätt att ringa till en annan skola om någonting. De flesta kuratorer samarbetar med
olika instanser, som t.ex. Folkhälsan, och de anser överlag att föräldrar är samarbetsvilliga. En
kurator anser att vissa föräldrar ibland tänker att ”mitt barn andras unge” och inser inte alltid
allvaret i barnets beteendeproblematik. Det är viktigt med ett gott samarbete inom personalen,
eftersom arbetet som kurator ofta är ganska ensamt. I några skolor har de gott samarbete mellan
de olika skolorna och mellan kuratorerna.
Det är möjligt att ta in olika gästföreläsare eller experter som föreläser kring ett relevant
tema i skolan, t.ex. välmående och jämställdhet. Rektorerna involverar gärna även
ungdomsarbetare t.ex. i sådana klasser där gruppdynamiken är orolig. Många kuratorer anser
att det är väldigt bra med gästföreläsare, temadagar och andra punktinsatser (t.ex. rastaktiviter)
men påpekar att det är viktigt att hålla kvar rutiner och ta upp välmåendeaspekter under vanliga
lektioner. Då blir välmåendeaspekterna mer genomsyrande.

Samarbeten med övrig personal
Det finns även övrig personal som rörelsecoacher, rastcoacher, vänelevshandledare och
skolcoacher. I några skolor finns skolcoacher som samarbetar mycket med kuratorerna.
Skolcoachens uppgift är att vara ute bland eleverna och informera vidare om vad de ser och
hör. I några skolor skriver de även planen för inkludering och håller olika diskussionstillfällen.
De kuratorer som samarbetar med skolcoachen tycker att det fungerar väldigt bra. I några skolor
har de även kompanjonlärare, vilket innebär att två behöriga ämneslärare undervisar samma
grupp på samma gång. Rektorerna skulle gärna använda mer sådant om det fanns mer resurser.
Och så har vi ju skola i rörelse, aktiv skola i rörelse, vi har rörelsecoach, vuxen. Vi har,
bland eleverna också, rastcoacher, vi har vänelever, vänelevshandledare, vi har
elevkåren förstås som också bidrar med olika saker. Och sedan så har jag en briljant
lärarkår. (rektor # 4)

Elevernas delaktighet i skolans verksamhet
Många rektorer och kuratorer anser även att det är viktigt att elever får vara delaktiga i
skolverksamheten. Eleverna i de övre årskurserna i grundskolan har bättre möjlighet att vara
delaktiga i verksamheten och i planeringen av verksamheten i skolan jämfört med elever i de
lägre årskurserna i grundskolan, vilket höjer skoltrivseln. Det bekräftar även den tidigare
forskningen (Flygare & Johansson, 2013; Låftman m.fl., 2017). En kurator anser att alla elever

26

borde ha en uppgift i skolan för att det skulle vara en trivselhöjande faktor. I de skolor där det
råder mobilförbud är eleverna mer sociala och delaktiga än de var tidigare.
Jag tycker egentligen att skoltrivseln har blivit bättre och det har att göra med det att
de får vara mer delaktiga idag, att man mer låter dem komma fram med sina egna
tankar och åsikter och det är också en sak som man inte kan tänka att det vänder så där
bara. Att plötsligt när du inte har haft så skall du komma med massa goda idéer. Det är
någonting som vi måste implementera på det sättet att de blir vana vid att de får komma
fram med goda idéer och förslag och att de blir hörda och sedda.” (kurator # 2)

3.1.2 Vilka yttre resurser efterlyser rektorer och kuratorer i sitt arbete för att förebygga
mobbning
De resurser som kuratorer och rektorer efterlyser är: bättre utrymmen, satsning på
personalresurser och personalens ork, mer handledning, utbildning och professionell
konsultering. Det skulle även behövas ett bättre samarbete med föräldrar och kommunen och
satsningar på ungas sociala färdigheter och personalens kunskap om samhällsutvecklingen.

Skolmiljön
Utrymmen och skolmiljön kan alltid förbättras anser både kuratorer och rektorer. Många
byggnader är gamla och slitna och byggda under en tid då man inte tänkte så mycket på
skoltrivseln. Många rektorer saknar ett tyst utrymme dit elever som vill vara i lugn och ro kan
gå. Även olika material som soffor och kuddar saknas för att få det mer trivsamt i skolan. En
rektor anser att skolsystemet borde ändras så att en hobbyverksamhet kan implementeras för att
det skulle bidra till en förbättrad trivsel.
Jag tycker att man många gånger borde piffa till trivseln i skolan liksom. Mera soffor
och mera ombonat så... mjukare miljö. (rektor #7)

Personalresurser och ork
Det borde satsas mer på personalens ork. Idag skall skolan fokusera på allt möjligt, inte endast
på undervisningen, vilket är utmanande då det inte finns tillräckligt med resurser. Största delen
av rektorerna anser att grupperna borde vara mindre och att skolan borde ha mer personal. De
27

anser att många lärare har svårt att ta i beaktande det sociala som händer i klassen eftersom
undervisningen tar så mycket tid. Vardagen kan bli väldigt tung då enskilda lärare måste lägga
sin energi på olika saker. Det som alla kuratorer och nästan alla rektorer lyfter fram är att det
behövs mer personal inom elevvården, bl.a. skolpsykologer och kuratorer. Annan personal som
det också behöver finnas mer av är: skolcoacher, kompanjonlärare, speciallärare, assistenter
och mer möjligheter till individuellt stöd för eleverna.
Och annars så har vi ju haft problem med det att få personal. Skolkuratorn har bytts
några gånger och inte funnits alls. Skolpsykologen har vi inte sett till, bara någon gång
i året [...]För man skulle nog behöva fler vuxna här i skolan. Lärarna har dygnet runt
arbete. (rektor # 5)

Många kuratorer anser att det mobbningsförebyggande arbetet är väldigt svårt, eftersom det
stora elevantalet leder till att de endast får kontakt med eleverna då en problemsituation uppstår.
De hinner inte ha förebyggande samtal, träffa grupper och gå ut till alla årskurser. På grund av
att de har så mycket att göra är det svårt att ge tid för de elever som vill komma och prata genast.
Kuratorerna anser även att de borde ha färre skolor där de arbetar i, eftersom det är krävande
att åka runt till flera skolor. Enligt tidigare forskning påverkar organisationsklimatet den
anställdas arbetstillfredställelse och hälsa. Då det uppstår en obalans mellan kraven och
individens resurser för att hantera dem leder det ofta till stress (Lazarus & Folkman, 1984;
Karasek & Theorell, 1990). Kuratorerna menar att det skulle behövas satsas mer på det
förebyggande arbetet. De efterlyser även mer bestående personal som stannar i byggnaden
under en längre tid så att eleverna hinner bekanta sig med personen/personerna. Då personal
ofta byts ut eller då någon yrkesgrupp endast befinner sig i skolan för en kort period, t.ex. ”pop
up” psykologer, blir det svårare för elever att bilda sig en uppfattning och skapa en relation tll
personerna. Vårdpersonal, t.ex. psykologer, behöver vara tillgängliga för en längre period. En
kurator efterlyser även infopaket till nya vikarier så att de får en uppfattning om arbetet i skolan.
Mer resurser inom vården men även inom den preventiva vården efterlyses av några
rektorer, speciellt inom förebyggande av psykisk ohälsa. En rektor menar att vården behöver
vara mer tillgänglig i kommuner och fler lösningsmodeller behövs. Många anstalter eller
klasser, t.ex. specialklasser eller specialvård, är fullsatta i dagens läge. En rektor påpekar att de
är pedagoger i skolan och att de inte skall behöva sköta det psykiska illamåendet hos eleverna.
Nja, samhället behöver mer resurser för att det ska finnas mer möjlighet att ge rätt vård
åt de här eleverna. Vi är pedagoger, vi kan inte och ska inte sköta den psykiska biten
28

sen när det har gått för långt. Och det ska inte ta flera månader innan man får den vård
man behöver. Det ska vara... jag tror på en sånhän preventiv vård. För att om det ska
bli... om man måste vara självdestruktiv för att man ska få nånting så då har det gått
för långt. Det måste nog finnas någonting före det så att man inte går så långt. För det
slår ut i samhället sedan då vi inte har människor som inte klarar av att arbeta längre
eftersom de är sjukpensionerade. Då är vi på en farlig väg. Och om vi har barn i
lågstadieåldern som skadar sig själv redan... då är vi på en farlig väg. Så att ja.. (rektor
#1)

Handledning, utbildning och professionell konsultering
Både rektorer och kuratorer anser att de skulle behöva mer handledning, utbildning eller någon
professionell att konsultera med, något som den tidigare forskningen menar att är av stor
betydelse (Sveriges psykologförbund, 1998; Normell, 2002; Jacobsen & Bauman, 2007;
O’Connor, 2001; Cohen & Wills, 1985; Murphy m.fl., 2017; Onderi & Makori, 2013; Dake
m.fl., 2004). En kurator anser att det är svårt att veta hur man skall bemöta elever som är
ensamma. Alla elever är unika och alla behöver inte ha ett stort nätverk med kontakter. Att en
elev vill vara mer ensam är något som en kurator inte vill problematisera eftersom det skall
finnas rum för alla människotyper. Hen menar att det skulle vara bra om man som kurator skulle
kunna konsultera eller lätta på sina tankar med någon proffesionell ibland (psykiater eller
psykolog) då det uppstår svåra situationer.
Och sen vill man ju inte heller problematisera och säga att ”det är något fel på dig, att
du är inte riktigt social att varför är du sådan där? Du borde vara utåtriktad och skratta,
le och vilja vara centrum för allt” men inte vill man ju problematisera heller utan nu
ska det finnas rum för alla människotyper. Att det är lite så där... och ganska ofta är det
föräldrar också som gör, som har hemskt mycket bekymmer över det här att deras barn
är väldigt ensamma eller att de inte har kompisar eller... Och sen när du pratar med
barnen så kanske barnen inte ser det som ett så stort problem men som förälder har du
ju förstås en viss, det väcker ju förstås en viss oro eller ångest över att ”men den har
inga vänner”. Och att hur ska man göra? (kurator #2)

En rektor efterlyser mer handledning i hur man borde agera i vissa situationer. Hen menar att
man under lärarutbildningen borde få öva mer på den sociala interaktionen t.ex. med familjer
29

där någon har blivit utsatt eller där någon utsatt någon annan. Det är viktigt att kunna få öva på
att bemöta föräldrar och elever på bästa möjliga sätt.
Hm, nå jag tänker nog framöver så här den här lärarbilden och den här
lärarutbildningen [...] Jo, det är mycket man BORDE kunna eller få öva under
studietiden. Till exempel att hålla ett samtal med en familj där kanske någon har blivit
jätteutsatt, eller tvärtom att någon har utsatt någon. Får man öva på sådant
överhuvudtaget i lärarutbildningen? (rektor #4)

Samarbetet med föräldrar och kommunen
Samarbetet med föräldrar borde förbättras anser många kuratorer och rektorer, vissa i
personalen tycker ibland att det känns skrämmande och att det är för hög tröskel att ringa hem.
Det är även viktigt att få föräldrar att inse att de inte borde ge för stora friheter åt sitt barn,
speciellt med tanke på nätmobbningen. Några rektorer anser att föräldrar ibland skyfflar över
för mycket ansvar på skolan. Då mycket av mobbningen sker på nätet är det svårt för rektorerna
att veta på vems ansvar det är att reda upp det, eftersom mobbningen sker både i skolan men
också på fritiden. En rektor anser att det behövs snabbare reaktionstid, striktare ramar och
konsekvenser emellanåt i skolan. Det är en utmaning att veta vad man skall göra med elever
som har grav beteendeproblematik och som inte klarar av att vara i skolan. En kurator menar
att det säkert var en god tanke bakom slopandet av specialklasser och -skolor, men att det inte
fungerar i praktiken. Det blir väldigt otryggt i skolan och påverkar trivseln negativt då dessa
elever skall integreras. Skolan har en gräns och då den är nådd är det på kommunens ansvar att
hitta strategier eller lösningar till problemet. Skolan skall inte behöva tolerera allt beteende.
Det behövs alltså ett mer mångproffesionellt samarbete med kommunen anser de flesta
kuratorer och rektorer. Det behövs ett välfungerande system som hjälper unga, inte endast i
skolan utan även i samhället överlag.
Jo och sen kanske mer... jag menar det finns, det finns specialsjukvård, det finns de här
specialskolorna. Problemet är det att de är fulla i dagens läge. Så det finns liksom inte...
den här tjänsten finns men den är inte tillgänglig. Och sen när vi pratar mycket om att
få in liksom annan sorts personal i skolan, alltså... nå psykologer och kuratorer tycker
jag vi har helt okej, men att liksom vårdpersonal mera sånt. Inte det här med vård och
att plåstra om, men det här att du får prata. Att liksom någon psyksköterska, jag vet sen

30

inte... liksom den arbetsgruppen du borde få in på något annat sätt så det skulle vara
mer tillgängligt så att de skulle få direkt ut det här. (rektor #3)

Ungas sociala färdigheter och samhällsutvecklingen
Alla kuratorer och rektorer är överens om att ungas sociala färdigheter behöver förbättras och
att det behöver göras redan i daghemmen. Många tror att telefonberoendet är orsaken till att
ungas sociala färdigheter, t.ex. hur de interagerar med andra, har försämrats. En kurator menar
att vissa elever inte ens kan titta i ögonen då de pratar med någon, eftersom de inte är vana med
ögonkontakt. Alla kuratorer och rektorer anser att det är väldigt svårt att nå mobbningen på
nätet och att alla i personalen borde fördjupa sig mer i vilka plattformar som ungdomarna
använder på nätet. En rektor menar att den synliga mobbningen har försvunnit, men att det
osynliga ännu finns kvar på nätet. Många rektorer anser att det är viktigt att hänga med
samhällsutvecklingen och vad som är aktuellt i de ungas vardag, vilka plattformar på nätet de
använder, hur de interagerar med varandra och hur de uttrycker sig. Det kan ändå vara en
utmaning för skolpersonalen att ta den tiden åt sig för att hålla sig uppdaterad.
Nå, jag tänker nog... att jobba med relationer och hur de ungas och barnens vardag ser
ut nuförtiden, att man på något sätt hänger med där. Att man inte tänker på hur det var
då man själv gick i skolan eller själv... Att man på något vis hänger med i det. (rektor
#4)

3.2 Respondenternas tankar om inre resurser
Nedan presenteras en sammanställning av de utmaningar som rektorer och kuratorer möter i
sina arbetsuppgifter. Även deras egna tankar om hur en bra rektor/kurator skall vara presenteras.

3.2.1 Utmaningar i arbetsuppgifter
Både kuratorer och rektorer anser att deras arbete kan vara psykiskt påfrestande emellanåt.
Rektorer anser att det är tungt att ha mycket ansvar och de anser även att de inte ser alla elever
och att det är utmanande ibland med tystnadsplikt. Kuratorer anser att deras arbete kan vara
väldigt känslosamt och att den intellektuella kapaciteten inte alltid räcker till.

31

Tungt och känslosamt arbete
Att vara kurator eller rektor kan vara ett väldigt tungt och krävande arbete. Kuratorerna menar
att det även är ett känslosamt arbete emellanåt eftersom de har mycket kontakt med unga som
inte mår bra. Det stora ansvaret som du har som rektor och att arbetet aldrig blir färdigt kan
kännas väldigt tungt. Då man lagt mycket energi på något som inte ger resultat eller fungerar
kan leda till besvikelse och att allting känns hopplöst.
Ja jag har just för 30 minuter sedan så har jag fått reda på om just sånt. Anonymt som
man liksom smutskastar, elever som smutskastar varandra och lärare. Och jag är ju...
besviken. Jag är besviken att det sker. Efter allt vad vi har diskuterat och gått genom i
den här skolan och haft morgonsamlingar, haft temadagar, har pratat om det i
klasserna alltid. Att det fortfarande finns. Ja i personalen, med eleverna, utomstående...
så jo. Och i min naivitet så trodde jag att vi hade det på liksom en sådan där bra grund.
(rektor #1)

Hitta en gemensam linje
Som rektor skall du se till att alla i personalen trivs, men det kan vara en stor utmaning. I
personalen finns det ofta personer i olika åldrar med olika personlighet och temperament som
har olika synpunkter på vad trivsel är. Att försöka hitta den gyllene medelvägen som passar
allihopa i kollegiet är en utmaning.
Det är liksom... Det är ett stort ansvar. Och varifrån skall man börja för att liksom...
Den personen tänker sig att skoltrivsel är det där, att allihopa lyder vad jag gör. Andra
tycker att liksom när eleverna kommer och diskuterar och det finns en debatt, det är
skoltrivsel. Så att liksom, hitta den gyllene medelvägen som liksom passar allihopa och
som alla känner sig bekväma med så det är nog... krävande. (rektor #1)

Kompetens & intellektuell kapacitet
För kuratorer finns det inte någon mall för hur du skall gå tillväga eftersom alla fall är unika.
Den intellektuella och akademiska kapaciteten eller kompetensen begränsar en emellanåt menar
en kurator. Alla är bra på olika saker, vissa är bra på individuella samtal och andra är bra på
gruppsamtal eller lite på allt möjligt. Därför är det viktigt att man försöker hitta sina styrkor
som kurator och använder de metoder som passar en själv, även om det kan vara en utmaning
att hitta dem. En kurator påstår att det det inte finns någon mall för hur man skall gå tillväga
32

medan en annan kurator anser att man kan ta hjälp av olika metoder i stödsamtal, t.ex.
terapeutiska metoder.
Sen är ju alla fall unika, så på det sättet är det ju svårt att... det är ju bra att ha sådana
här mallar om hur man jobbar och så och strategier. Men man måste ändå komma ihåg
att alla fall är unika. Och man måste fundera att vad passar till det här. (kurator #1)
Men det som jag har är ju en sådan här utbildning som heter lösningsinriktad
korttidsterapeut och det jobbar jag ju inte som och får inte heller någon lön för det men
att jag kan ju använda de metoderna som är ganska bra i de här samtalen när det
gäller... när det inte är sådana hära långa terapier (kurator #3)

Se alla elever och tystnadsplikt
Rektorer behöver inte fundera lika mycket på hur de bemöter de elever som mår psykiskt dåligt
eller som vill komma och prata av sig, men de upplever att de inte har möjlighet att se alla
elever. Rektorerna är ofta i sina rum och sköter det administrativa och därför lär de ofta inte
känna eleverna så bra. De anser att det skulle vara viktigt att känna eleverna bra, eftersom det
skulle öka på skoltrivsel och tryggheten hos eleverna. Tystnadsplikten kan även vara en
utmaning eftersom det ibland är svårt att veta vad man får säga och inte får säga vidare. En
rektor tycker ändå att det emellanåt skulle vara bra att få veta bakgrunden eller orsaken till
elevers beteende eller tankar, för att få en så bra verksamhet som möjligt och för att de har en
anmälningsplikt.

3.2.2 Kuratorernas tankar om en bra kurator skall vara
Kuratorer anser att en bra kurator har en god människosyn, att kunna lyssna och att våga dra
gränser. Det är även viktigt att kunna delegera vidare sånt arbete som inte hör till en kurators
kompetensområde och ge positiv feedback till elever.

Ha en god människosyn
Enligt kuratorerna är viktiga egenskaper hos en kurator en god människosyn, kunskap och
empatiförmåga. Att våga ingripa, att genast reagera och att inte tveka och att aktivt ta kontakt
med eleverna är centralt i arbetet som kurator. En passion för att hjälpa människor och bry sig
om sociala aspekter är även viktigt. Det som kuratorerna anser att en kurator skall vara är: snäll,
33

lyhörd, objektiv, tydlig, ödmjuk och vänlig men ändå proffesionell och konsekvent. Det är
viktigt att kunna säga till en elev som inte sköter sig, men att ändå finnas där som stöd, och att
våga stå upp för en elev i svåra situationer.
Kunna lyssna och reagera
Många elever vill bara komma och prata av sig med en kurator och inte vara med sina tankar
själva. Det är viktigt att försöka lyssna och ge tid, även om tidsbrist är en stor utmaning för
kuratorer. I samtal med en elev är det skäl att komma ihåg att inte lyfta fram egna erfarenheter
eller påstå att man vet hur eleven känner sig, utan att fokus endast skall ligga på eleven. Att
kunna reagera genast då någonting hänt men att inte anklaga en elev som gjort något illa är
viktigt. Istället skall man få eleven att förstå att alla kan göra misstag och då det händer måste
man hitta en lösning till det. Att inse att man inte är felfri som kurator, men att lita på sig själv
och att inte vara för försiktig utan att våga göra fel är centrala psykologiska resurser. Egna
erfarenheter, t.ex att ha själv blivit utsatt eller att någon i ens omgivning blivit det, bidrar även
till arbetet positivt.
Jag tror att det många gånger handlar om att ingen feghet från de vuxnas sida får
finnas. Ingen tveksamhet utan man reagerar direkt, inte nästa vecka utan NU. Det tycker
jag är den här skolans fördel att det sker direkt. (kurator #4)

Våga dra gränser
Arbetet som kurator är väldigt flexibelt och fritt, vilket kan vara både en möjlighet men också
en utmaning. Ingen berättar åt kuratorn hur och vad hen skall göra utan arbetet läggs upp själv
och man väljer själv vad man vill fokusera på. Några kuratorer påpekar att det därför är viktigt
att kunna dra gränser och försöka fokusera på det förebyggande arbetet. Det kräver tid, energi
och ork. Att kunna lämna arbetet på arbetsplatsen är även centralt i kuratorers arbete. Att hitta
en balans och skapa en tydlig gräns mellan hemmet och arbetet överensstämmer med tidigare
forskning (Ottosson & Andersson, 2016). En viktig psykologisk resurs är att våga säga till om
det blir för mycket.
Man har möjligheter. Det är hemskt mycket fast i en själv om man vill jobba med det.
Det är det som är med det här yrket liksom stora fördelar. Men det kan ju också vara
en belastning om du tänker att du ska vänta att någon ska komma och säga åt dig vad
du ska göra så nog får du sitta då (skratt). Eller sen så får du alltmöjligt på dig. Det är

34

ju andra sidan med det här jobbet, att kuratorn när det är så där halvflummigt så allt
kan man ge åt kuratorn liksom. (kurator #2)

Men att det står ju i lagen att kuratorns jobb i första hand är förebyggande och du borde
hinna göra väldigt mycket förebyggande jobb också. Jag konstaterade då också när jag
hade jobbat kanske fyra, fem år att om jag inte själv vänder på den här kärran nu, så
vänder ingen. Att det är jag själv som måste börja liksom välja att nu sätter jag lite
mindre, nu börjar jag själv ta mer plats och göra mer förebyggande arbete. Till exempel
just att det behöver inte, alla tänker så här att det finns individuellt arbete och då jobbar
du så här samtalsstöd eller sen jobbar du med hela gruppen, med hela klassen, att du
drar något sånt här. Och det är en sida av det här förebyggande arbetet. Men lika
mycket är det att vara med i skolan, att vara på plats, att vara ute bland eleverna och
inte sitta här bakom min dörr. (kurator #2)

Kunna delegera vidare
Att kunna delegera vidare det som inte hör till en kurators kompetens är väldigt viktigt. Det hör
inte till en kurators kompetens att ta hand om elever som är svårt deprimerade eller som har
andra grava psykiska problem. Att kunna delegera dessa elever vidare till vårdenheter där de
får den hjälp de behöver är betydande. Att arbeta som kurator är ett väldigt ensamt arbete, ofta
är man den enda kuratorn i skolan eller i flera skolor. Därför är det viktigt med en bra ledning
och ett bra samarbete inom skolan. Enligt den tidigare forskningen är den psykosociala
arbetsmiljön och socialt stöd betydande för hälsa och hindrandet av negativ stress (Demerouti
m.fl., 2001; Karasek & Theorell, 1990). De flesta kuratorer anser att ledningen är bra och att de
får det stöd de behöver.
Att då måste du hitta den där gränsen och säga att ”nej det här är verkligen inte mitt
arbete”. Och speciellt nu när det är mycket tal om det här när det är många ungdomar
som mår psykiskt dåligt, så jag upplever inte att det är min kompetens att behandla
liksom deprimerade ungdomar. Klart att jag tar emot dem, inte skulle jag aldrig säga
att ”du mår dåligt men vet du tyvärr jag kan inte, det är inte min kompetens” (skratt).
Nu tar jag ju emot dem men jag är ganska snabbt och hänvisar dem vidare och det har
nog fungerat, de går via psykologen eller skolläkaren och vidare. (kurator #2)

35

Ge feedback
Det ökade psykiska illamåendet är bekymrande för många kuratorer, eftersom elevernas
välmående är grunden för skoltrivsel. Det centrala i kuratorns arbete är att försöka jobba med
elevernas självförtroende och självkänsla, eftersom dålig självkänsla och självförtroende ofta
även är grunden till mobbning. Ett exempel hur de kan göra det är att inte alltid ge feedback
som är kopplat till skolgången, utan att även ge positiv feedback om beteende eller personlighet.
Det är även viktigt att ge feedback till föräldrarna, inte endast negativ då barnet gjort något illa
utan också någonting bra.
Nå jo man kan ju förstås diskutera om det och så här, eleverna utvärderar sig själv
ganska ofta och mycket. De gör självutvärdering och de får mycket feedback, så där har
man nog som lärare alltid möjlighet att ge feedback också kring olika slags beteenden
och sådant här annat positivt som inte alltid är kopplat till det där själv skolgången och
studierna. Att få eleverna att inse att det där deras positiva är inte alltid bundet till
några vissa ämnen. Att man skulle försöka liksom att... det här med den här positiva
pedagogiken och det här... sådant här att hitta styrkor som inte alltid är bundet till
skolan och på något sätt kunna lyfta fram... (studiehandledare)

3.2.3 Rektorernas tankar om hur en bra rektor skall vara
Enligt rektorerna skall en bra rektor kunna fatta bra beslut och ta itu med problem genast. Det
är även viktigt att ta hänsyn till alla på arbetsplatsen och inte stressa då en svår situation uppstår.

Fatta bra beslut & ta itu med problem genast
Det krävs att man som rektor är handlingskraftig och har de personliga resurser som krävs för
att fatta bra beslut. De personliga resurserna som betonas och som anses vara viktiga enligt
rektorerna är ett gott självförtroende, att lita på sig själv och på sin magkänsla, empatiförmåga,
omtänksamhet och att man ser varenda elev och tar itu med problem genast.
Ta hänsyn till alla
Rektorerna anser att det är viktigt att kunna läsa av människor, att lyssna på andra och att ta i
beaktande både vuxnas och ungdomars åsikter. Egna värderingar, så som rättvisa, och ett starkt
kollegium där man samarbetar och stöttar varandra är även betydande. Detta överensstämmer
med tidigare forskning om hur en rektor bör vara och agera (Raasumaa, 2010).
36

Hmm jaa.. Jag tycker att ett starkt kollegiet är viktigt eftersom all personal i skolan
hjälper till att se eleverna. Vi i kollegiet har en stor möjligheter att inverka på
skoltrivseln genom att vara mottagliga till eleverna. Vi i kollegiet skall också ha en god
stämning.” (biträdande rektor)

Hålla sig lugn
Rektorerna påpekar att det är viktigt att komma ihåg att man som rektor aldrig blir fullärd, men
att erfarenheter berikar och ger verktyg. Rektorerna betonar komponenter inom psykologiskt
kapital (Luthans, Youssef & Avolio, 2007) som viktiga komponenter i arbetet som rektor, d.v.s.
ett gott självförtroende (self- efficacy) och att våga ta sig an svåra uppgifter utan att stressa eller
panikera. Att kunna ta ett steg tillbaka och tänka över ett beslut eller en idé och ibland inse att
vissa saker inte fungerar i just denna skola är betydande. Det finns aldrig en garanti för att något
fungerar till 100 % och då får man som rektor hitta en annan lösning. Att kunna omdirigera
vägen till målet (hopp) och att ha förmågan att fortsätta trots hinder (resiliens) är alltså
betydande i arbetet som rektor. Rektorerna är av samma åsikt som kuratorerna om att
erfarenheter av att själv ha blivit utsatt bidrar positivt till arbetet och hjälper en att förstå och
att kunna sätta sig in i andras situationer.
Så trots att man har tjugo års erfarenhet så kommer det nytt. Så man blir heller aldrig
fullärd men man får ju en större ryggsäck att plocka redskap ur. För varje situation som
man har varit med om och med i. Och där märker jag nog också att lärarna ibland
kommer in och frågar mig att hur, hur tycker du att jag ska göra nu i den här
situationen... och på det sättet är det nog viktigt att man som rektor, har jobbat många
år. Och man har bildat sig en ryggsäck att också stödja lärarna med. (rektor #6)

37

4 Diskussion
Nedan följer en diskussion om resultaten i studien och metoden som användes i förhållande till
tidigare forskning och teoretisk referensram. Till sist framläggs förslag till fortsatt forskning
och råd till skolpersonal som arbetar med mobbningsförbyggande frågor.

4.1 Resultatdiskussion
Som en sammanfattning av hela materialet för projektet KOMPIS anser rektorerna och
kuratorerna att mobbningen har bytt form från det fysiska våldet till kränkningar och spridning
av rykten eller bilder på sociala medier, vilket är väldigt svårt att upptäcka och hantera i
skolpersonalen. Faktorer för att höja skoltrivseln är enligt rektorerna ett stabilt
kollegium, delaktiga och välmående elever, ömsesidig respekt, rastaktiviteter och att skolan
skall anpassas efter samhällsutvecklingen. Enligt dem borde det mobbningsförebyggande
arbetet börja redan i daghemmen med gruppdynamiska övningar och andra aktiviteter som
utvecklar empati hos barnen. De anser att det behövs mer elevvårdspersonal, trivsammare
lokaler, små grupper och strategier för att upptäcka mobbningen i ett tidigt skede i skolan.
Rektorerna anser att deras möjligheter att stärka skoltrivsel och förhindra mobbning är stora,
de deltar inte i mobbningsutredningen utan de har ett övergripande ansvar och en helhetsbild
över arbetet. Rektorernas utmaningar är tidsbrist och att få alla i personalen på samma nivå
gällande metoder för att förhindra mobbning.
Skolkuratorerna påpekar å sin sida att de inte är med och utreder mobbningsfall, de kan
inte ha både en anklagande och stödjande roll. Arbetet som skolkurator är fritt och flexibelt och
de kan själva välja hur de jobbar. Kuratorerna upplever att de har väldigt många möjligheter,
de har ofta mer individuell elevhälsa än generell elevhälsa. De är ändå ense om att mera resurser
till det förebyggande arbetet behövs och de anser att stödsamtalen är en viktig förebyggande
åtgärd. Arbetet är ensamt, vilket kan vara en utmaning. En annan utmaning är det administrativa
arbetet som konstant ökar.
Enligt en kurator upplever personalen mer stress idag än tidigare, vilket leder till att
många lärare och annan personal ser mellan fingrarna då det gäller mobbning, kränkningar eller
trakasserier. Det blir mindre tid för eleverna då kraven ökar. I och med att den psykiska ohälsan
hos unga ökar, eller att det pratas mer om det idag, ökar även tidsbristen menar kuratorerna.
38

Rektorerna håller med och menar att det borde satsas mer på välmående överlag och på barnens
självkänsla och självförtroende, att de lär känna sina styrkor och svagheter och att alla är olika.
Många rektorer och kuratorer anser att skolan skall vara en trygg plats för alla och att
alla elever skall känna att de har åtminstone en vuxen de kan ty sig till och lita på, särskilt de
elever vars hemförhållanden är dåliga. Skolkuratorerna menar ändå att det är osäkert om den
psykiska ohälsan har ökat eller om fler personer diskuterar mer öppet sitt mående i nuläget.
Idag är det lättare att prata om psykisk ohälsa i och med en öppnare kultur. Både rektorer och
kuratorer ser att det finns ett behov av stöd i sociala färdigheter bland elever. Det som oroar fler
skolkuratorer är den ökade skolstressen och ensamma elever. Många kuratorer och rektorer
anser ändå att elever är mer sköra idag och har svårt att hantera obehagliga känslor. Det är
samtidigt lite en ”trend” att vara stressad och att ha ångest och många elever ofta inte vet vad
det egentligen innebär. Samtidigt skall du vara mer självständig idag eftersom du skall hålla
koll på alltmöjligt, t.ex. läseordningar och vad som sker på nätet.
4.1.1 Respondenternas tankar om yttre resurser
Nuförtiden är man mer medveten om välmående och att eleverna skall trivas och det satsas mer
på det förebyggande arbetet än tidigare, vilket många kuratorer anser är bra.
Skoltrivselfrämjande program, team och verksamheter är komponenter som rektorer och
kuratorer anser att är viktiga förebyggande åtgärder. I alla högstadier där personal har
intervjuats finns ett antimobbningsteam ”KiVa skola” eller en modifierad version av den.
Antimobbningsteam är enligt tidigare forskning en effektiv insats för att förebygga mobbning
(Skolverket, 2011) och enligt den teoretiska referensramen är det väsentligt att alla läroanstalter
har ett antimobbningsteam (Undervisnings- och kulturministeriet, 2017). Enligt den tidigare
forskningen förebygger KiVa- programmet effektivt mobbning i skolor i Finland (Silva m.fl.
2017; Kärna m.fl., 2011). Dock anser både kuratorer och rektorer att innehållet är föråldrat
p.g.a. att samhället har utvecklats och programmet inte tacklar t.ex. mobbning på nätet. Några
rektorer efterlyser program som skulle börja redan i daghemmen.
Andra verksamheter som kuratorer och rektorer anser är viktiga för att främja
skoltrivseln

är:

elevkår,

olika

aktiviteter

(t.ex.

fysiska

aktiviteter,

matlagning),

värdegrundlektioner, vänelevsverksamhet och kamratmedling. Den tidigare forskningen och
den teoretiska referensramen understöder verksamheter som främjar sociala relationer mellan
elever och att elever får vara delaktiga i skolverksamheten som mobbningsförebyggande
faktorer (Skolverket, 2011; Undervisning- och kulturminsiteriet, 2017). Dock anser många
39

rektorer och kuratorer att kamratmedling och värdegrundslektioner förebygger mobbning,
vilket motstrider tidigare forskning som anser att kamratmedling och värdegrundlektioner kan
öka på mobbningen (Skolverket, 2013). Det som skiljer kamratstödjare i KiVa programmet från
kamratstödjare i studien från Skolverket (2013) är att KiVas kamratstödjare skall inte vara
vuxnas ögon och öron, vilket de förutsätts vara i Skolverkets (2013) utvärdering. Istället syftar
KiVa-verksamheten till att stärka eleverna så att de vågar säga ifrån, visa att vissa beteenden
inte är accepterade och berätta om vad som pågår för en vuxen (Salmivalli & Poskiparta, 2018).
Det kan även finnas skillnader mellan skolkulturer i Sverige och i Finland som kan förklara
denna skillnad.
Samarbeten

med

aktörer

utanför

skolan

med

tredje

sektorn

som

t.ex.

Barnavårdsföreningen och Röda korset och olika gästföreläsare, temadagar och punktinsatser
är viktiga komponenter för skoltrivseln anser rektorerna och kuratorerna. Även övrig personal
som rörelsecoacher, rastcoacher, vänelevshandledare, skolcoacher och kompanjonlärare är
personal som som bidrar positivt till det mobbningsförebyggande arbetet. Många kuratorer
påpekar ändå att det är viktigt att hålla kvar rutiner och försöka lyfta fram välmåendeaspekter
hela tiden, även under vanliga lektioner. Det har större effekt på det mobbningsförebyggande
arbetet anser de.
Några kuratorer lyfter fram den nya lagen som uppkom år 2014, lagen om elev- och
studerandevård (2013:1287), eftersom det innebär att utredning av mobbning inte längre är på
kuratorernas ansvar. De får då satsa på det mobbningsförebyggande arbetet, vilket är en lättnad
för de flesta kuratorer. Men även om det finns resurser inom det mobbningsförebyggande
arbetet, efterlyser kuratorer och rektorer mer resurser till det mobbningsförebyggande arbetet.
En av de viktigaste faktorerna som ständigt dök upp i intervjuerna är att det behöver satsas mer
på är personalresurser och personalens ork. Enligt den teoretiska referensramen är personalens
pedagogiska och professionella kompetens avgörande inom en fungerande verksamhetskultur
(Undervisning- och kulturministeriet, 2017). Även om lagförändringen 2014 (Lag om elev- och
studerandevård, 2013:1287) minskar arbetsbördan för kuratorer, anser ändå alla de intervjuade
kuratorerna att tidsbrist är en av de största utmaningarna de har. De hinner inte med det
mobbningsförebyggande arbetet. Tillsammans med rektorerna efterlyser de mer personal och
personal som finns i skolan för en längre tid, speciellt personal inom elevvården. Några rektorer
efterlyser även mer resurser inom den preventiva vården och att den behöver vara mer
tillgänglig.
Kuratorer anser att deras arbete är väldigt ensamt så en bra ledning är a och o i deras
arbete. Några kuratorer skulle behöva mer handledning och professionell konsultering. Den
40

tidigare forskningen antyder att det är viktigt att kunna samtala och ventilera sina tankar med
någon professionell, särskilt för kuratorer eftersom de arbetar mycket med elever som inte mår
psykiskt bra (Jacobsen & Bauman, 2007; Wise m.fl, 2012; Goussinsky & Livine, 2016;
Sveriges psykologförbund, 1998). Enligt en kurator är det svårt att veta hur hen skall bemöta
ensamma elever, eftersom hen inte vill problematisera det utan vill ge utrymme för alla
människotyper. En rektor menar att man borde få öva på den sociala interaktionen under
lärarutbildningen.
Både rektorer och kuratorer anser att samarbetet med föräldrar och kommunen borde
förbättras. Föräldrar borde ta mer ansvar över t.ex. vad de tillåter sitt barn göra på nätet och
kommunen borde ta sitt ansvar över elever som har så grav beteendeproblematik att de inte
klarar av att vara i skolan. Det behövs helt enkelt ett bättre system i kommunen anser en rektor.
Alla kuratorer och rektorer är även överens om att elevers sociala färdigheter behöver förbättras,
helst redan då de är i daghemsåldern. Många tror att telefonberoendet är orsaken till att deras
sociala färdigheter har försämrats. Personalen behöver även hålla sig uppdaterad om vilka
plattformar på nätet som ungdomarna använder för att lättare kunna förebygga och förhindra
mobbningen som sker på nätet.

4.1.2 Respondenternas tankar om inre resurser
De inre resurserna inverkar på hur arbetet utförs enligt kuratorer och rektorer. Kuratorer anser
att en bra kurator har en passion att lita på människor och är snäll och lyhörd men även objektiv,
tydlig och konsekvent. Att våga sätta gränser både för elever som inte beter sig men även för
det som inte hör till kuratorns arbetsuppgifter är centralt i kuratorns arbete. Enligt den tidigare
forskningen är det betydande för kuratorer att kunna dra en tydlig gräns mellan arbetet och
hemmet (Ottosson & Andersson, 2016), något som kuratorerna i denna studie även påstod att
är viktigt för dem. Det är viktigt att kunna koppla bort från arbetet på fritiden och inte tänka på
svåra känslor som arbetet medför enligt dem. Den teoretiska referensramen lyfter fram att
utbildningen skall understöda barns och ungas strävan till godhet, välmående, trygghet och
rättvisa och att varje elev är unik och värdefull och har rätt att synas och höras (Undervisningsoch kulturministerit, 2017). För att öka elevers självförtroende och självkänsla kan man därför
försöka ge positiv feedback kopplat till personligheten eller beteendet och inte endast till elevers
prestation enligt en kurator.
Rektorernas egna tankar om hur en bra rektor skall vara innefattar till stor del samma
faktorer som den tidigare forskningen (Raasumaa, 2010). Rektorerna i denna studie anser att de
41

behöver vara handlingskraftiga och ha de resurser som krävs för att fatta bra beslut. Det är
viktigt att man litar på sig själv, men att man ändå lyssnar på andras åsikter och tar hänsyn till
alla på arbetsplatsen. Det är även viktigt att man hålls lugn då svåra situationer uppstår och inte
panikerar. Den icke verbala kommunikationen nämnde inte rektorerna i denna studie som
viktig, även om den tidigare forskningen i Finland anser som väsentligt i arbetet som rektor
(Raasumaa, 2010). Den tidigare forskningen i andra länder än i Finland (Murphy m.fl., 2017;
Onderi & Makori, 2013) understöder inte finländska rektorers tankar om hur en rektor skall
vara eftersom många rektorer i t.ex. Kenya (Onderi & Makori, 2013) inte är utbildade och
saknar därför de psykologiska resurser en rektor bör ha. I Finland krävs det att man som rektor
är utbildad och har många års erfarenhet (Förordning om behörighetsvillkoren för personal
inom undervisningsväsendet 1998:986). Däremot understöder en del av den tidigare
forskningen att rektorer har positiva metoder, t.ex. antimobbningsprogram, för att bekämpa
mobbning (Murphy m.fl, 2017).
Arbetet som kurator och rektor är ibland utmanande enligt respondenterna. Kuratorerna
menar att arbetet kan vara väldigt känslosamt och tungt eftersom man som kurator har mycket
att göra med elever som mår dåligt. Det är därför viktigt att kunna delegera vidare de elever
som inte hör till en kurators kompetens, t.ex. svårt deprimrade elever. Några kuratorer menar
även att den intellektuella kompetensen begränsar en emellanåt. En kurator anser att alla fall är
unika och att det inte finns någon mall för hur man skall gå tillväga då ett mobbningsfall uppstår.
En annan menar att man kan ta hjälp av olika metoder i stödsamtal, t.ex. terapeutiska metoder.
Det är alltså betydande i arbetet som kurator att hitta sina styrkor och vilka metoder som passar
en själv bäst.
Rektorerna anser även att deras arbete kan vara utmanande och tungt. De har ett så stort
ansvar i skolan och då något man satsat på inte ger resultat kan det kännas hopplöst. Som rektor
är det även en utmaning att hitta en gemensam linje i kollegiet vad gäller skoltrivsel, eftersom
personalen ofta har olika synpunkter på vad trivsel egentligen är. Enligt den tidigare
forskningen utvecklar det direkta och indirekta ledarskapet lärares kunnande (Raasumaa, 2010)
vilket innebär att rektorer till en viss del kan påverka lärares syn på skoltrivseln.

4.2 Metoddiskussion
Syftet med denna avhandling var att ta reda på vilka resurser rektorer och kuratorer i högstadier
runtom i Svenskfinlad har och vilka resurser de skulle behöva mer av. En kvalitativ
42

intervjumetod har använts som metod i denna avhandling med semistrukturerade intervjuer.
Det betyder att huvudfrågorna är förutbestämda och ställs till alla respondenter, men den som
intervjuar väljer själv vilka följdfrågor som ställs utifrån respondentens svar (DiCicco-Bloom
& Crabtree, 2006).
Fördelar med denna typ av metod är att då huvudfrågorna är förutbestämda och ställs
till alla respondenter finns det ett bedömningsunderlag. Detta underlättar väldigt mycket för
projektets del. Som forskare är det även en fördel att vara med i ett projekt eftersom man då har
tillgång till mer material från andra områden, vilket ökar både reliabiliteten och validiteten.
Nackdelen med att vara med i ett projekt är att materialet kan tolkas på olika sätt vilket kan
påverka resultaten. Det betyder att den interna reliabiliteten (Bryman, 2004) inte nödvändigtvis
är så hög i studier där många forskare deltar.
Under intervjun känner respondenten sig ofta trygg och bekväm eftersom intervjun känns mer
som ett samtal än ett förhör. Det påpekades även före varje intervju att det skall vara mer som
en diskussion än ett förhör. Det betonades särskilt för de respondenter som upplevdes som
nervösa eller skrämda. Även om respondenterna upplever intervjun som en diskussion upplevs
den ändå som professionell och saklig eftersom den spelas in.
Däremot är nackdelar med semistrukturerade intervjuer att man lätt ”spårar ur” och
börjar prata om teman som inte är relevanta för projektet eller avhandlingen. Vid
transkriberingen av intervjuerna lades det märke till det. Intervjuaren vill ofta vara
tillmötesgående och se till att personen känner sig bekväm i situationen. Detta kan dock påverka
svaren så att de kanske inte blir så tydliga och relevanta. Det är även väldigt ansträngande att
intervjua, så tiden borde disponeras så att man helst bara gör en intervju om dagen. Intervjun
borde även transkriberas före nästa intervju eftersom man då får en bättre förståelse för frågorna
och svaren. På grund av tidsbrist transkriberade jag materialet först efter att jag gjort alla
intervjuer. Jag anser ändå att jag fick en bättre förståelse efter varje intervju, även om jag inte
transkriberade vartefter intervjuerna gjordes. Det skulle ändå ha varit idealt att transkribera
intervjuerna vartefter de gjordes. Jag hade även vid ett tillfälle tre intervjuer på en dag eftersom
jag var tvungen att resa till en annan stad lite längre bort. Att ha tre intervjuer på en dag var
ansträngande, vilket kan ha påverkat intervjuernas kvalitet.
Även om metoden har många nackdelar anser jag att en kvalitativ metod med
semistrukturerade intervjuer var rätt metod att använda som metod för projektet och för denna
avhandling. Jag fick en djupare förståelse för personalen i grundskolans högre årskurser och
deras tankar och ideér och vilka utmaningar de har i sitt arbete, vilket var syftet med projektet
och med denna avhandling.
43

4.3 Förslag på fortsatt forskning
Enligt Swank, m.fl. (2019) borde forskning med ett större sampel med fler personal utföras och
kuratorers tidsfördelning som de spenderar på olika aktiviteter undersökas för att se om det
korrelerar med deras upplevda resurser. Både kvalititativa och kvantitativa metoder behövs för
att undersöka kuratorernas roller och ansvar relaterat till det mobbningsförebyggande arbetet.
Raasumaa (2010) anser att rektorer är superhjältar i deras arbete och att den fortsatta
forskningen borde fokusera på olika nyanser och utvecklingen av ledarskap. Därmed skulle
viktig information om olika teman som inte studerats så mycket erhållas, t.ex. om hur ledning
och kunskap upprätthålls i skolor vid byte av personal, möjligheter till inlärning med hjälp av
ny teknologi och användningen av andra ledarskapsmetoder. Även fler studier om hur delat
ledarskap, rektorers emotionella kompetens eller lärares inlärningsmotivation påverkar
ledarskapet skulle berika kunskapen om ledarskap i grundskolor anser han (Raasumaa, 2010).
Även om det finns mycket forskning i Finland om mobbning som fenomen, är
forskningen om skolpersonalens upplevda resurser i Finland bristfällig om inte obefintlig.
Forskning inom detta område behövs mer av, eftersom det mobbningsförebyggande arbetet är
av stor betydelse för ungas välmående. Även mer forskning om personalens perspektiv om
andra fenomen än mobbning skulle behövas, t.ex. skoltrivsel eller upplevd arbetsglädje. Det är
även skäligt att se till att skolpersonalen mår bra och att de anser att de har rätt resurser för att
uppnå en så god arbetsplatstrivsel som möjligt. En bättre kartläggning om vilka metoder som
fungerar i finsk skolkontext och vilka som inte gör det behöver göras. Även om KiVaprogrammet har visat goda resultat (Silva m.fl., 2017; Kärna m.fl., 2011) behövs det en
uppdatering av ett program som även tacklar nätmobbningen.

4.4 Råd till fältet
De råd som kan ges till fältet utgående från den här forskningens resultat är att satsa på det
mobbningsförebyggande arbetet. På basen av resultatet i denna avhandling behövs det läggas
mer resurser på personal och personalens ork i grundskolor i Finland. Att satsa på rektorers och
kuratorers resurser är något som den tidigare forskningen menar att är av stor betydelse
(Murphy m.fl., 2017; Onderi & Makori, 2013; Dake m.fl., 2004; Jacobsen & Bauman, 2007)
44

där socialt stöd, särskilt för kuratorer, är betydande (Wise m.fl, 2012; Demerouti m.fl., 2001;
Cohen & Wills, 1985). Det är viktigt att alla upplever arbetsplatsen som trygg med ett starkt
kollegium där de kan ventilera sina tankar med kollegor (Demerouti, 2001; Wise m.fl., 2012;
O’Connor, 2001). Det skulle även vara skäligt att arbeta mer med psykologiskt kapital (hopp,
self-efficacy, resiliens och optimism) hos personalen i skolor, eftersom det förknippas positivt
med arbetsprestation och -glädje (Avey, Wernsing, & Luthans, 2008; Jensen & Luthans, 2006;
Larson & Luthans, 2006; Luthans m.fl., 2010; Luthans, m.fl., 2008; F. Luthans, m.fl., 2007;
Luthans, m.fl., 2005).
Utifrån

avhandlingens

resultat

skulle

det

även

vara

viktigt

att

det

mobbningsförebyggande arbetet börjar i så tidig ålder som möjligt, helst redan i daghemmen.
Det behövs mer resurser särskilt inom elevvården och nyare strategier för att förebygga
mobbning, speciellt mobbningen på nätet som är ett relativt nytt fenomen.
Det är betydelsefullt att utforma skolans förebyggande arbete utifrån en kartläggning av
problemen i skolan. Att arbeta systematiskt och att involvera all personal, elever och föräldrar
i det främjande och förebyggande arbetet är betydelsefullt (Skolverket, 2011). Att ständigt
utvärdera skolans verksamhet och att arbeta med de sociala relationerna mellan elever är även
viktigt (Flygare & Johansson, 2013). Välmående elever innebär att man i skolan arbetar för ett
positivt skolklimat (Atik & Güneri, 2013 Suldo m.fl., 2013; Lazaro-Visa m.fl. 2019) där
reglerna är tydliga och där varje vuxen ingriper vid fall av mobbning, kränkningar eller
trakasserier (Låftman m.fl., 2017; Gregory m.fl., 2010; Guerra m.fl., 2011; Khoury-Kassabri
m.fl., 2004; Ma, 2002). Att ha ett gott samarbete med hemmen anser både rektorer och kuratorer
som betydelsefullt. Å andra sidan antyder tidigare forskning att information eller utbildning för
föräldrar för att förebygga mobbning samt olika pedagogiska material och relationsfrämjande
insatser mellan lärare och elev är ineffektiva (Skolverket, 2011). Även om många anser att
vänelevsverksamheten och/eller kamratmedlingen fungerar bra i skolorna, kan det vara lönsamt
att utvärdera denna verksamhet noggrannt eftersom den tidigare forskningen menar att dessa
verksamheter kan öka på mobbningen (Skolverket, 2013). Likaså är det viktigt att noggrannt
utvärdera värdegrundslektioner där den tidigare forskningen även påpekar att de kan öka på
mobbningen (Skolverket, 2013). Det är dock skäligt att komma ihåg att alla skolor har olika
verksamhetskulturer och att varje skola avgör själv vad som passar in i den egna
verksamhetskulturen.

45

Litteraturförteckning
Abraham, R. (1999). Emotional intelligence in organizations: A conceptualization. Genetic, Social,
and General Psychology Monographs, 125, 209–224.
American Psychiatric Association (2000). Diagnostic and statistical manual of mental disorders
(4th ed., text revision). Washington, DC: American Psychiatric Association.
Atik, G., & Güneri, O. Y. (2013). Bullying and victimization: Predictive role of individual, parental,
and academic factors. School Psychology International, 34(6), 658–673. http://dx.doi.
org/10.1177/0143034313479699
Avey, J. B., Wernsing, T. S., & Luthans, F. (2008). Can positive employees help positive
organizational change? Impact of psychological capital and emotions on relevant attitudes and
behaviors. The Journal of Applied Behavioral Science, 44(1), 48–70.
Baldry, A. C. & Farrington, D. P., (1998). Parenting influences on bullying and victimization. Legal
and Criminology Psychology, 3, 237–254.
Baltes, P. B. (1997). On the incomplete architecture of human ontogeny: Selection, optimization,
and compensation as foundation of development theory. American Psychologist, 52, 366–380.
Bandura, A. (1997). Self-efficacy: The exercise of control. New York: Freeman.
Batsche, G. M.& Knoff, H. M. (1994). Bullies and their victims: Understanding a pervasive
problem in the schools. School Psychology Review, 23, 165–174.
Battistich, V. & Horn, A. (1997). The relationship between students' sense of their school as a
community and their involvement in problem behaviors. American Journal of Public Health,
87 (12), 1997–2001. doi: 10.2105/ajph.87.12.1997
Benjamin, F., & William, L. (1999). Doing qualitative research. Sage Publications.Larson,

46

Bowes, L., Arseneault, L., Maughan, B., Taylor, A., Caspi, A. & Moffitt, T. E. (2009). School,
neighbourhood, and family factors are associated with children's bullying involvement: A
nationally representative longitudinal study. American Academy of Child and Adolescent
Psychiatry, 48(5), 545–553. Doi: 10.1097/CHI.0b013e31819cb017
Bryman, A. (2004) Samhällsvetenskapliga metoder. (1:2 uppl.) Malmö: InterGraf AB.
Carney, J. V. (2000). Bullied to death: Perceptions of peer abuse and suicidal behaviour during
adolescence. School Psychology International, 21(2), 213–223.
Carver, C. S., & Scheier, M. F. (1998). On the self-regulation of behavior. New York: Cambridge
University Press.
Cohen, S., & Wills, T. A. (1985). Stress, social support, and the buffering hypothesis. Psychological
Bulletin, (98), 311–357. Doi: 10.1037/0033-2909.98.2.310
Corcoran, L., & McGuckin, C. (2013). Addressing bullying problems in Irish schools and in
cyberspace: a challenge for school management. Educational Research, 56 (1), 48–64.
Dake, J. A., Price J. H., Telljohann, S. K., & Funk, J. B. (2004). Principals’ perceptions and
practices of school bullying prevention activities. Health education & behavior, 31 (3), 372–
387.
Demerouti, E., Bakker, A. B., Nachreiner, F., & Schaufeli, W. B. (2001). The job demandsresources model of burnout. Journal of Applied psychology, 86, 499–512. Doi:
10.1037/00219010.86.3.499
DiCicco-Bloom, B. & Crabtree B. F. (2006). The qualitative research interview. Medical Education
40, 314-321. doi:10.1111/j.1365-2929.2006.02418.x
Dooley, J., Pyżalski, J., & Cross, D. (2009) Cyberbullying versus face-to-face bullying: a
theoretical and conceptual review. Zeitschrift für Psychologie, 217(4), 182–188.
Douglas, J. (1985). Creative Interviewing. Beverly Hills, California: Sage.
47

Elo, S., & Lamberg, K. (2018). Kiusaamisen ehkäisy sekä työrauhan edistäminen
varhaiskasvatuksessa, esi-ja perusopetuksessa sekä toisella asteella. Loppuraportti.
Undervisnings- och kulturministeriet.
Flaspohler, P. D., Elfstrom, J. L., Vanderzee, K. L., & Sink, H. E. (2009). Stand by me: the effects
of peer and teacher support in mitigating the impact of bullying on quality of life. Psychology
in the Schools, 46, 636–649. doi: 10.1002/pits.20404
Folkman, S., & Lazarus, R. S. (1984). Stress, appraisal and coping. New York: Springer.
Förordning om behörighetsvillkoren för personal inom undervisningsväsendet (1998:986). Finlex.
https://www.finlex.fi/sv/laki/alkup/1998/19980986
FSL/Finlands svenska lärarförbund, (u.å). Trygg i skolan. Hämtat 30 oktober 2020 från
https://www.fsl.fi/rad-och-stoed/trygg-i-skolan
Fukuyama, F. (1995). Trust: The social virtues and the creation of prosperity. New York: Free
Press.
Goussinsky, R., Livne, Y. (2016). Coping with interpersonal mistreatment: the role of emotion
regulation strategies and supervisor support. Journal of Nursing Management, 24, 11–13.
Doi: 10.1111/jonm.12415
Gregory, A., Cornell, D., Fan, X., Sheras, P., Shih, T.H., & Huang, F. (2010). Authoritative school
discipline: High school practices associated with lower bullying and victimization. Journal of
Educational Psychology, 102, 483–496.
Guerra, N. G., Williams, K. R., & Sadek, S. (2011). Understanding bullying and victimization
during childhood and adolescence: A mixed methods study. Child Development, 82, 295–310.
Hälso- och sjukvårdslag (2010:1326). Finlex.
https://finlex.fi/sv/laki/alkup/2010/20101326

48

Hawkins, J. D., Catalano, R. F., Kosterman, R., Abbott, R., & Hill, K. G. (1999). Preventing
adolescent health risk behaviors by strengthening protection during childhood. Archives of
Pediatric Adolescent Medicine, 153, 226–234.
Hietanen-Peltola, M., Vaara, S., Laitinen, K. (2019). Koulukuraattoripalvelujen
yhdenvertaisuudessa on kehittämistarpeita: Tuloksia perusopetuksen opiskeluhuollon
seurannasta 2018, THL. Hämtad 20 juli 2020 från http://www.julkari.fi/handle/10024/137540
Hobfoll, S. E. (1998). Stress, culture, and community: The psychology and philosophy of stress.
New York: Plenum.
Hobfoll, S. E. (2001). The influence of culture, community, and the nested self in the stress process:
Advancing conservation of resources theory. Applied Psychology: An International Review,
50, 337–421.
Isling Poromaa, Pär (2016). Den subtila ojämlikheten: om grundskolors materiella förutsättningar
och elevers utbildningsmöjligheter. Umeå universitet. Pedagogiska institutionen.
Jacobsen, K., & Bauman S. (2007). Bullying in schools: School counselors’ responses to three types
pf bullying incidents, Sage Journals, 11(1). Doi:
https://doi.org/10.1177/2156759X0701100101
Jensen, S. M., & Luthans, F. (2006). Relationship between entrepreneurs' psychological capital and
their authentic leadership. Journal of Managerial Issues, 18(2), 254–273.
Kaniasty, K., & Norris, F. (1993). A test of the socialsupport deterioration model in the context of
natural disaster. Journal of Personality and Social Psychology, 64, 395–408.
Kaniasty, K., & Norris, F. (1995). In search of altruistic community: Patterns of social support
mobilization following Hurricane Hugo. American Journal of Community Psychology, 23,
447–477.
Karasek, R., & Theorell, T. (1990). Healthy work: stress, productivity, and the reconstruction of
working life. New York: Basic Books.

49

Kärnä, A., Voeten, M., Little, T. D., Alanen, E., Poskiparta, E., & Salmivalli, C. (2013).
Effectiveness of the KiVa Antibullying Program: Grades 1–3 and 7–9. Journal of Educational
Psychology, 105(2), 535.
Kärnä, A., Voeten, M., Little, T., Poskiparta, E., Kaljonen, A., & Salmivalli, C. (2011). A largescale evaluation of the KiVa anti-bullying program: Grades 4–6. Child Development, 82, 311–
330.
Khoury-Kassabri, M., Benbenishty, R., Avi Astor, R., & Zeira, A. (2004). The contributors of
community, family, and school variables to student victimization. American Journal of
Community Psychology, 34, 187–204.
Klein, J., Cornell, D., & Konold, T. (2012). Relationships between bullying, school climate, and
student risk behaviors. School Psychology Quarterly, 27(3), 154–169.
Doi: https://doi.org/10.1037/a0029350
Kowalski, R. (2015). Section II: overlap between cyberbullying and traditional bullying: Fact or
fiction. Cyberbullying: Current & Future Research & Directions: A White Paper Submitted to
the Institute of Digital Media and Child Development. New York, NY: Institute of Digital
Media and Child Development.
Kowalski, R. M., Giumetti G. W., Schroeder, A. N., Lattanner M. R. (2014). Bullying in the digital
age: a critical review and meta-analysis of cyberbullying research among youth. Psycholgical
Bulletin, 140(4), 1073–1137.
Låftman, S. B., Östberg, V., & Modin, B. (2017). School climate and exposure to bullying: a
multilevel study. School Effectiveness and School Improvement An International Journal of
Research, Policy and Practice, 28 (1), 153–164.
Lag om ändring av lag om grundläggande utbildning (2013:1267). Finlex.
https://www.finlex.fi/sv/laki/alkup/2013/20131267
Lag om ändring av lag om grundläggande utbildning (2013:1267). Finlex.
https://www.finlex.fi/sv/laki/alkup/2013/20131267
50

Lag om elev- och studerandevård (2013:1287). Finlex.
https://www.finlex.fi/sv/laki/ajantasa/2013/20131287
Lag om grundläggande utbildning (1998:628). Finlex.
https://www.finlex.fi/sv/laki/ajantasa/1998/19980628?search%5Btype%5D=pika&search%5B
pika%5D=kommun%20skolor#L1
Larson, M., & Luthans, F. (2006). Potential added value of psychological capital in predicting work
attitudes. Journal of leadership & organizational studies, 13(1), 45–62.
Lázaro-Visa, S., Palomera, R., Briones, E., Fernández-Fuertes, A., & Fernández-Rouco, N. (2019).
Bullied adolescent’s life satisfaction: personal competencies and school climate as protective
factors. Frontiers in psychology, 10, 16–91.
Lerner, J. V., Phelps, E., Forman, Y., & Bowers, E. P. (2009). Positive youth development. John
Wiley & Sons Inc.
Lindberg, O., Eriksson, B., Flygare, E., & Daneback, K. (2002) Skolan en arena för mobbning. En
forskningsöversikt och diskussion kring mobbning i skolan. Skolverket: Stockholm Sweden.
Lindström, K. (1995). Measurement of psychological and social factors at work: Description of
selected questionnaire methods employed in four nordic countries. Copenhagen: Nordic
Council of Ministers.
Lund, E., Blake, J., Ewing, H., Banks, C. (2012). School counselors’ and school psychologists’
bullying prevention and intervention strategies: A look into real-world practices. Journal of
school violence,11 (3), 246–265.
Luthans, F., Avey, J. B., Avolio, B. J., & Peterson, S. J. (2010). The development and resulting
performance impact of positive psychological capital. Human Resource Development
Quarterly, 21(1), 41–67.

51

Luthans, F., Avey, J. B., Clapp-Smith, R., & Li, W. (2008). More evidence on the value of Chinese
workers' psychological capital: A potentially unlimited competitive 329 resource? The
International Journal of Human Resource Management, 19(5), 818–827.
Luthans, F., Avolio, B. J., & Youssef, C. M. (2007). Psychological Capital: Developing the Human
Competitive Edge. New York: Oxford University Press Inc.
Luthans, F., Avolio, B. J., Avey, J. B., & Norman, S. M. (2007). Positive psychological capital:
Measurement and relationship with performance and satisfaction. Personnel Psychology, 60,
541–572.
Luthans, F., Avolio, B. J., Walumbwa, F. O., & Li, W. (2005). The psychological capital of Chinese
workers: Exploring the relationship with performance. Management and Organization
Review, 1(2), 249–271.
Ma, X. (2002). Bullying in middle school: Individual and school characteristics of victims and
offenders. School Effectiveness and School Improvement, 13, 63–89.
Mannerheims barnskyddsförbund (2018) Vad är mobbning?. Hämtad 7 Juli 2020 från
https://www.mll.fi/tietoa-mllsta/information-om-mannerheimsbarnskyddsforbund/skolfreden/en-trygg-skola/forebyggande-av-mobbning/vad-ar-mobbning/
Mayer, J. D., & Salovey, P. (1997). What is emotional intelligence. Emotional development and
emotional intelligence: Educational implications, 3, 31.
Mayer, J. D., Salovey, P., & Caruso, D. R. (2000). Models of emotional intelligence. RJ Sternberg
(uppl.).
McCracken, G. (1988). The long interview (13). Sage.
Meadows, L. M., & Dodendorf, D. M. (1999). Data management and interpretation-using
computers to assist. Doing Qualitative research, 195–218.

52

Miles, M. B., & Huberman, A. M. (1994). Qualitative data analysis: An expanded sourcebook.
Thousand Oaks, California: Sage.
Miller, W. L., & Crabtree, B., (1999). Depth interviewing. I Crabtree B, Miller W. (Red.) Doing
Qualitative Research (2:a uppl., 89–107.). Thousand Oaks, California.
Miranda, R., Oriol, X., Amutio, A., & Ortúzar, H. (2019). Bullying en la adolescencia y satisfacción
con la vida: ¿puede el apoyo de los adultos de la familia y de la escuela mitigar este
efecto? Revista de Psicodidáctica. 24, 39–45. Doi: 10.1016/j.psicod.2018.07.001
Mitchell, K. J., Wolak, J., & Finkelhor, D., (2007). Trends in youth reports of sexual solicitations,
harassment and unwanted exposure to pornography on the Internet. Journal of Adolescent
Health, 40 (2), 116–126.
Murphy, H., Downes, P., & O’Higgins Norman, J. (2018). Anti- Bullying procedures for schools in
Ireland: Principals’ responses and perceptions. Pastoral care in education, an international
journal of personal, Social and emotional development, 36(2), 126–140.
Normell, M. (2002). Pedagog i en förändrad tid -om grupphandledning och relationer i skolan.
Lund: Studentlitteratur.
O’Connor, M. F. (2001). On the etiology and effective management of professional distress and
impairment among psychologists. Professional Psychology: Research and Practice, 32, 345–
350. Doi: 10.1037/0735-7028.32.4.345
Olweus, D. (1993). Bullies on the playground: The role of victimization. Children on playgrounds:
Research perspectives and applications, 85–128.
Olweus, D. (1994) Annotation: Bullying at School: Basic Facts and Effects of a School Based
Intervention Program. Journal of Child Psycholgy and Psychiatry, 35, (7), 1171–1190.
Onderi, H., Makori, A. (2013). Secondary school principals in Nyamira county in Kenya: Issues
and challenges. Bondo University College, Kenya.

53

Ottosson, A., & Andersson, M. (2016). Balansgången mellan empati och distansering-En kvalitativ
studie om de strategier och resurser sju psykologer/kuratorer använder sig av för att hantera
sekundär psykisk påfrestning. Lunds universitet.
Palmer V. (1928). Field Studies in Sociology: A Student’s Manual. Chicago: University of Chicago
Press.
Patchin, J. W., & Hinduja, S. (2006). Bullies move beyond the schoolyard: a preliminary look at
cyberbullying. Youth Violence Juvenile Justice, 4(2), 148–169.
Perry, D. G., Hodges, E. V., & Egan, S. K. (2001). Determinants of chronic victimization by peers:
A review and new model of family influence. The Guilford Press: London.
Poland, B. D. (2002). Transcription quality. Handbook of interview research: Context and method,
629–649.
Raasumaa, V. (2010). Perusopetuksen rehtori opettajien osaamisen johtajana. Jyväskylä studies in
education, psychology and social research, (383).
Resnick, M .D., Bearman, P. S., Blum, R. W., Bauman, K. E., Harris, K. M., Jones, J., Tabor, J.,
Beuhring, T., Sieving, R. E., Shew, M., Ireland, M. Bearinger, L. H., & Udry, J. R. (1997).
Protecting adolescents from harm: Findings from the national longitudinal study on
adolescent health. JAMA, 278(10), 823–832. Doi:10.1001/jama.1997.03550100049038
Rezapour, M., Khanjani, N., & Mirzai, M. (2019). Exploring associations between school
environment and bullying in Iran: multilevel contextual effects modeling. Children and Youth
Service Review, 99, 54–63. Doi: 10.1016/j.childyouth.2019.01.036
Roberts, R. D., Zeidner, M., & Matthews, G. (2001). Does emotional intelligence meet traditional
standards for an intelligence? Some new data and conclusions. Emotion, 1, 196 –231.
Salmivalli C, & Poskiparta E. (2011). KiVa Antibullying Program: Overview of evaluation studies
based on a randomized controlled trial and national rollout in Finland. International Journal
of Conflict and Violence, 6 (2), 294–302.
54

Salmivalli, C., & Poskiparta, E. (2018). DEL I: Nyckeln till en KiVa Skola. Hämtad 16 oktober 2020
från http://www.kivakoulu.fi/assets/files/nyckeln_till_en_kiva_skola_sv_2018_web.pdf
Schneider, S. K., O’Donnell, L., Stueve, A., Coulter, R. W. S. (2012). Cyberbullying, school
bullying, and psychological distress: a regional census of high school students. American
Journal of Public Health, 102(1),171–177.
Silva, J. L., Oliveira, W. A., Mello, F. C. M., Andrade, L. S., Bazon, M. R., & Silva, M. A. I.
(2017). Anti-bullying interventions in schools: A systematic literature review. Departamento
de Enfermagem Materno Infantil e Saúde Pública, Escola de Enfermagem de Ribeirão Preto,
Brasil.
Silverman D. (2001). Interpreting Qualitative Data: Methods for Analysing Talk, Text and
Interaction. (2:a uppl.). London: Sage.
Skolverket (2011). Utvärdering av metoder mot mobbning. Rapport 353. Stockholm: Skolverket.
Skolverket (2013). Kränkningar i skolan- analyser av problem och lösningar. Antologi. Stockholm:
Skolverket.
Slee, P., T. & Rigby, K. (1993) Australians school children´s self appraisal of interpersonal
relations: The bullying experience. Child Psychiatry and Human Development, 23, 272–282.
Slonje, R., & Smith, P. K. (2008). Cyberbullying: Another main type of bullying? Scandinavian
Journal of Psychology, 49,(2), 147–154.
Smith, P. K., Del Barrio, & C., Tokunaga, R. S. (2013). Definitions of bullying and cyberbullying:
How useful are the terms. I Bauman, S., Cross, D., Walker, J., (Red.), Principles of
Cyberbullying Research: Definitions, Measures, and Methodology (2:a uppl., s. 26–40). New
York, NY: Routledge.

55

Smith, P. K., Mahdavi, J., Carvalho, M., Fisher, S., Russell, S., & Tippett, N. (2008).
Cyberbullying: its nature and impact in secondary school pupils. Journal of Child Psychology
and Psychiatry. 49(4), 376–385.
Smith, P., K. & Brain, P. (2000) Bullying in schools: Lessons from two decades of research.
Aggressive Behavior, 26(1), 1–9.
Smith, P.,K., Madsen, K., C. & Moody, J.,C. (1999) What causes the age decline in reports of being
bullied at school? Towards a developmental analysis or risks of being bullied. Educational
Research, 41 (3), 267–285.
Soutter, A. & McKenzie, A. (2000) The use and effects of anti-bullying and anti-harassment
policies in Australian schools. School Psychology International, 21(1), 96–105.
Spradley J. (1979). Asking Descriptive Questions. The Ethnographic Interview. New York: Holt,
Rinehart & Winston. 78–91.
Suldo, S. M., Thalji-Raitano, A., Hasemeyer, M., Gelley, C. D., & Hoy, B. (2013). Understanding
middle school students’ life satisfaction: Does school climate matter? Applied Research in
Quality of Life, 8, 169–182. Doi: 10.1007/s11482-012-9185-9187
Sutton, J. & Keogh, E. (2000) Social competition in school: Relationships with bullying,
Macheavellianism and personality. British Journal of Educational Psychology, 70 (3), 443–
456.
Sveriges psykologförbund. (1998). Yrkesetiska principer för psykologer i Norden. Hämtad 29
september 2020 från: https://www. psykologforbundet. se/globalassets/yrket/yrkesetiska-principer-forpsykologer-i-norden. pdf.
Swank, J., Smith- Adock, S., & Weaver, J. (2019). School Counselors’ roles and responsibilities in
bullying prevention: A national survey. Professional School counseling, 22 (1), 1–11.
Talentia. (2017). Talentian linjaukset: sosiaalihuollon, henkilöstön, mitoittamisesta. Hämtad 31 juli
2020 från https://www.talentia.fi/wp-content/uploads/2017/06/Mitoituksen_linjaus.pdf
56

Terry, A., A. (1998) Teachers as targets of bullying by their pupils: A study to investigate
incidence. British journal of Educational Psychology, 68(2), 255–268.
Theorell, T. (2012). Psykosociala miljö och stress. Lund: Studentlitteratur.
THL, Institutet för hälsa och välfärd. (2019). Indikatorn: Har mobbats minst en gång i veckan. Hämtad
9 september 2020 från
https://sampo.thl.fi/pivot/prod/sv/ktk/ktk1/summary_perustulokset2?alue_0=87869&mittarit_
0=199799&mittarit_1=200101&mittarit_2=199385&vuosi_0=v2017&kouluaste_0=161293#
THL, Institutet för hälsa och välfärd. (2019). Indikatorn: Upplever hälsotillståndet medelmåttigt eller
dåligt. Hämtad 9 september 2020 från
https://sampo.thl.fi/pivot/prod/sv/ktk/ktk1/summary_perustulokset2?alue_0=87869&mittarit_0=18720
9&mittarit_1=199682&mittarit_2=199867&vuosi_0=v2017&kouluaste_0=161293#

Triandis, H. C. (1995). Individualism and collectivism. Boulder, CO: Westview Press.
Ttofi, M. M., Farrington, D. P., & Lösel, F. (2012). School bullying as a predictor of violence later
in life: A systematic review and meta-analysis of prospective longitudinal studies. Aggression
and Violent Behavior, 17(5), 405–418.
Undervisnings- och kulturministeriet. (2017). Kiusaamisen vastaisen työn lähtökohdat
perusopetuksessa, toisella asteella ja varhaiskasvatuksessa. Väliraportti.
Vandebosch, H., Van Cleemput, K. (2008). Defining cyberbullying: A Qualitative research into the
perceptions of youngsters. Cyberpsychology Behavior, 11(4), 499–503.
Vetanskapsrådet (2002). Forskningsetiska principer inom humanistisk- samhällsvetenskaplig
forskning. Stockholm: Elanders Gotab.
Wallace, J. E., & Lemaire, J. (2013) Physician Coping Styles and Emotional Exhaustion. Relations
Industrielles, 68, 187–209. Doi: 10.7202/1016316ar

57

Warren, C., Karner T. (2005). The Interview. Discovering Qualitative Methods: Field Research,
Interviews and Analysis. Los Angeles: Roxbury 115–35.
Williford, A., Boulton, A., Noland, B., Kärnä, A., Little, T., & Salmivalli, C. (2012). Effects of the
KiVa anti-bullying program on adolescents’ depression, anxiety and perception of peers.
Journal of Abnormal Child Psychology, 40, 289–300.
Winton S, & Tuters S. (2015). Constructing bullying in Ontario, Canada: a critical policy analysis.
Educational Study, 41(1- 2), 122–142.
Wise, E. H., Hersh, M. A., & Gibson, C. M. (2012). Ethics, Self-Care and well-being for
psychologists: Reenvisioning the stress-distress continuum. Professional Psychology:
Research and Practice, 43, 487–494. Doi: 10.1037/a0029446
Wong, C-S., & Law, K. S. (2002). The effects of leader and follower emotional intelligence on
performance and attitude: An exploratory study. The Leadership Quarterly, 13, 243–274.
Zanardelli, G., Loughran, M J., Mannarino, M B., & Hill, C E. (2016). Thriving, burnout, and
coping strategies of early and later career counseling center psychologists in the United
States. Counselling Psychology Quarterly, 29, 382–404. Doi:
10.1080/09515070.2015.1121135

58

Bilagor
Bilaga 1

14.10.2019

Bästa rektor, lärare eller elevvårdare i ett
finlandssvenskt högstadium,
Skolmobbning är ett fenomen som fått mycket utrymme i den finlandssvenska
samhällsdebatten på senaste tid. Problemet har stötts och blötts på många sätt och i
många sammanhang, men hittills har ingen aktör tagit sig an att producera en
sammanställning av den gemensamma förståelsen för fenomenet och de åtgärdsförslag
som kommit fram, tex i de undersökningar och diskussionstillfällen som arrangerats av
finlandssvenska medier .
För att samla in och sammanställa de goda modeller och idéer kring
antimobbningsprevention som figurerar i Svenskfinland – både bland skolpersonal och
”vanligt folk” - har utvecklingspsykologin vid Åbo Akademi i Vasa startat projektet
Kunskap om mobbningsprevention i Svenskfinland (KOMPIS). Målet är att sammanställa
produkter bestående av såväl fältets, allmänhetens och experternas samlade kunskap om
mobbning i skoltkontext, med fokus på konkreta åtgärder. Projektet leds av PD Patrik
Söderberg och koordineras av PK Alexandra Wasberg. Svenska Kulturfonden står för
finansieringen.

Intervjustudie med skolpersonal i finlandssvenska högstadier
Projekt Kompis inleder hösten 2019 sin första fas, som går ut på att samla skolpersonalens
erfarenheter och idéer kring hur man kan förebygga mobbning i högstadiet.
Datainsamlingen sker med metoden semistrukturerad intervju och genomförs av
magisterstuderande i utvecklingspsykologi. Det insamlade intervjumaterialet kommer att
analyseras och sammanställas till ett resultat som publiceras för allmänheten våren 2020.
59

Resultatet av intervjustudien kommer att utgöra projektets första kunskapsbas, som
därefter kommer att utökas med resultatet från ett tänkartalko på sociala medier för
allmänheten (fas 2) och ett antal seminarieworkshoppar (fas 3) där personer verksamma
inom offentliga och tredje sektorn deltar

60

Er kunskap behövs!
Vi hoppas att just du som rektor, lärare eller elevvårdare i ett högstadium i Svenskfinland
vill ställa upp på en intervju till förmån för Kompis-projektet. Genom att dela med dig av
dina erfarenheter hjälper du oss att få en insikt i skolpersonalens vardag och att kartlägga
de utmaningar, tillvägagångssätt och åtgärdsförslag som berör ungas välmående.
En intervju tar max 45 min i anspråk. Alla svar anonymiseras och används enbart i
forskningssyfte av behörig personal vid Åbo Akademi.
Vänligen kontakta oss om du har frågor om projektet eller vill anmäla ditt intresse för att
delta i studien.
Med samarbetshälsningar,
Patrik Söderberg (PD)

Alexandra Wasberg (PK)

Universitetslärare i utvecklingspsykologi

Projektkoordinator

patrik.soderberg@abo.fi

awasberg@abo.fi

59

Bilaga 2

Intervjuguide KOMPIS
Inför intervjun: - kort presentation av projektet och syfte med intervjuerna, samt din egen
roll - den intervjuades yrkesroll, arbetserfarenhet, region, storlek på skolan - något den
intervjuade vill fråga?

1) Hur trivs eleverna i skolan (...jämfört med andra skolor). Har något ändrats de år som du
arbetat på skolan?
_________________________________________________________________
_________________________________________________________________
_________________________________________________________________

2) Pågående samhällsdiskussion om mobbning, utanförskap och mental hälsa (bl.a.
Vasabladet, Yle). Har du följt den här diskussionen och hur ser du på de här sakerna? Vad
upplever du själv som de största utmaningarna för ungas skoltrivsel?
_________________________________________________________________
_________________________________________________________________
_________________________________________________________________
_________________________________________________________________

3) Vad är mobbning enligt dig, eller vilka situationer räknar du som mobbning? Finns det
andra sociala problem som du inte räknar som mobbning?
_________________________________________________________________
_________________________________________________________________
_________________________________________________________________
_________________________________________________________________

4) Hur jobbar ni i er skola? Har ni ett antimobbningsprogram eller annat program för
skoltrivsel, och hur fungerar det? Finns det samarbeten med andra skolor/organisationer?
_________________________________________________________________
60

_________________________________________________________________
5) Hur upplever du dina möjligheter/utmaningar i din yrkesroll att stärka skoltrivsel och
förhindra mobbning? (Har du resurser, hjälpmedel, direktiv, kollegialt stöd)
_________________________________________________________________
_________________________________________________________________
_________________________________________________________________
_________________________________________________________________

6) Upplever du att dina egna erfarenheter / personlighet inverkar på hur du ser på och
hanterar mobbning och utanförskap?
_________________________________________________________________
_________________________________________________________________
_________________________________________________________________
_________________________________________________________________

7) Om det var upp till dig, var borde din skola eller din kommun satsa mest på när det
gäller att främja skoltrivsel och förhindra mobbning och utanförskap? (Både på lång sikt och
konkret på kort sikt)
_________________________________________________________________
_________________________________________________________________
_________________________________________________________________
_________________________________________________________________
_________________________________________________________________

8) Har du något tips du vill ge blivande [yrkesroll]? Eller något du vill förtydliga/tillägga?
_________________________________________________________________
_________________________________________________________________
_________________________________________________________________
_________________________________________________________________
Intervjun klar, tack ☺

61

