Sandra Dahlqvist

Balansen mellan arbets- och privatliv och dess
inverkan på den självupplevda hälsan i Norden

Sandra Dahlqvist
Pro gradu-avhandling i nationalekonomi
Handledare: Eva Österbacka
Åbo Akademi
Fakulteten för samhällsvetenskaper och ekonomi
Våren 2020

Sandra Dahlqvist
ÅBO AKADEMI – FAKULTETEN FÖR SAMHÄLLSVETENSKAPER OCH
EKONOMI
Ämne: Nationalekonomi
Författare: Sandra Dahlqvist
Arbetets titel: Balansen mellan arbets- och privatliv och dess inverkan på den självupplevda
hälsan i Norden
Handledare: Eva Österbacka
Abstrakt: I dagens hektiska samhälle ställs det höga krav på individer både i arbetslivet och
privatlivet, vilket belastar individer både psykiskt och fysiskt. Norden är ett av de områdena
som har väldigt höga sjukfrånvarokostnader och de senaste åren har framförallt
sjukfrånvarokostnaderna för mental ohälsa ökat en hel del. Detta är problematiskt, eftersom
befolkningsstrukturen i de nordiska länderna visar att den arbetsföra befolkningen minskar
samtidigt som andelen pensionärer ökar.
Syftet med avhandlingen är att undersöka hur balansen mellan arbets- och privatliv inverkar på
den självupplevda hälsan i Norden. Balansen mellan arbets- och privatliv är ett centralt begrepp
i avhandlingen och innebär den samverkan som uppstår mellan arbets- och privatlivet.
Ett brett teoretiskt ramverk tas upp i denna avhandling. Humankapitalteorin om investering i
hälsa är den mest centrala för denna studie. Rollkonfliktsteori är även en viktig teori för att lyfta
fram när en konflikt mellan arbets- och privatliv uppstår. Därtill beskrivs två stressteorier som
är av särskild vikt för att beskriva när stress uppstår på arbetet och hur det påverkar en individ.
Hittills har man i tidigare studier främst studerat detta för att undersöka hur antalet arbetstimmar
inverkar på en individs hälsa och samtidigt försökt avgöra om det finns könsskillnader. Till
skillnad från tidigare studier undersöks detta enbart för Norden och avhandlingen bidrar
samtidigt med nationalekonomisk teori. Detta undersöks empiriskt med två probitmätningar. I
den första mätningen undersöks faktorer som direkt inverkar på den självupplevda hälsan och i
den andra mätningen undersöks indirekta faktorer genom att undersöka faktorer som inverkar
på balansen mellan arbets- och privatliv.
De mest centrala resultaten är att balansen mellan arbets- och privatliv har en positiv inverkan
på den självupplevda hälsan. Däremot har ökad arbetstid inget direkt samband med upplevd
hälsa, men arbetstid har ett starkt samband med balansen mellan arbets- och privatliv. Detta kan
tolkas som att det finns ett indirekt samband mellan ökad arbetstid och sämre upplevd hälsa.
Det finns därtill inga könsskillnader i varken den självupplevda hälsan eller balansen mellan
arbets- och privatliv, vilket troligen beror på att Norden är ett väldigt jämställt område. Vidare
har investering i hälsa ett förväntat positivt samband upplevd hälsa.
Slutsatserna är att det även i Norden är viktigt att ha en bra balans för en bra självupplevd hälsa.
Balansen mellan arbets- och privatliv påverkas av en hel del arbetsrelaterade faktorer som kan
tolkas påverka den självupplevda hälsan och investering i hälsa indirekt. Det finns därmed
fortfarande förbättringar som kan göras på den nordiska arbetsmarknaden för att säkerställa en
bra balans mellan arbets- och privatliv och en bra självupplevd hälsa.
Nyckelord: självupplevd hälsa, balansen mellan arbets- och privatliv, arbetstid, investering i
hälsa, könsskillnader, arbetsstress
Datum: 15.05.2020

Sidoantal: 65

Sandra Dahlqvist

Innehållsförteckning
1

2

3

Inledning ..................................................................................................................... 1
1.1

Syfte och disposition ............................................................................................ 2

1.2

Arbetsrelaterade hälsofaktorer .............................................................................. 3

1.3

Hypoteser ............................................................................................................ 4

1.4

Utmaningar .......................................................................................................... 5

Tidigare forskning ....................................................................................................... 7
2.1

Balansen mellan arbets- och privatliv och inverkan på hälsan ............................... 7

2.2

Antal arbetstimmar och hälsa ............................................................................... 8

2.3

Könsskillnader i balansen mellan arbets- och privatliv ........................................10

Teori ..........................................................................................................................12
3.1

Arbetskraftsutbudet .............................................................................................13

3.1.1

4

3.2

Könsskillnader i hushållet ...................................................................................20

3.3

Humankapitalteori ..............................................................................................21

3.3.1

Investering i sig själv...................................................................................21

3.3.2

Investering i hälsa .......................................................................................22

3.4

Rollkonfliktsteori ................................................................................................27

3.5

Stressteorier ........................................................................................................29

3.5.1

Teorin om bevarande av resurser (COR-teorin)............................................30

3.5.2

Teorin om obalans mellan ansträngning och belöning (ERI-teorin) ..............31

Metod och data ...........................................................................................................33
4.1

Datamaterial .......................................................................................................33

4.1.1

Variabler .....................................................................................................34

4.1.2

Deskriptiv statistik ......................................................................................39

4.2

5

Hushållens tidsanvändning ..........................................................................17

Metod .................................................................................................................41

4.2.1

Probitmodell ...............................................................................................41

4.2.2

Utmaningar .................................................................................................43

Resultat, analys och diskussion ...................................................................................44
5.1

Resultat för faktorer som inverkar på den självupplevda hälsan ...........................44

5.2

Resultat för faktorer som påverkar balansen mellan arbets- och privatliv .............49

5.3

Diskussion och analys .........................................................................................51

5.4

Diagnostik för de empiriska modellerna ..............................................................54

6

Sammanfattning och slutsatser ....................................................................................56

7

Källförteckning ..........................................................................................................58

8

Appendix 1. Multikollinearitet ....................................................................................63

Sandra Dahlqvist

Figurförteckning
Figur 1. Individens preferenser ..........................................................................................14
Figur 2. Budgetlinjen.........................................................................................................16
Figur 3. Individens optimering för att delta i arbetskraften .................................................17
Figur 4. Hushållets produktionsfunktion ............................................................................19

Tabellförteckning
Tabell 1. Beskrivning av variabler .....................................................................................35
Tabell 2. Deskriptiv statistik över variabler ........................................................................40
Tabell 3. Resultat för inverkan av balansen mellan arbets- och privatliv, individuella faktorer
och arbetsrelaterade faktorer på den självupplevda hälsan...................................................48
Tabell 4. Faktorer som påverkar balansen mellan arbets- och privatliv: probitresultat och
dess marginaleffekter .........................................................................................................50
Tabell 5. Korrelationsmatris för variabler i modellen där självupplevd hälsa är
utfallsvariabel ....................................................................................................................63
Tabell 6. Korrelationsmatris för variabler från modellen med balans är utfallsvariabel .......64
Tabell 7. VIF-test för multikollinearitet för den mätningen där självupplevd hälsa är
utfallsvariabel ....................................................................................................................65
Tabell 8. VIF-test för multikollinearitet för den mätningen där balans är utfallsvariabel .....65

Sandra Dahlqvist

1 Inledning
I dagens hektiska samhälle där det förväntas mycket av alla individer är det inte
konstigt att hälsan tryter, både psykiskt och fysiskt. Med krav på hög
prestationsförmåga på jobbet ska individen samtidigt ha ett idylliskt familjeliv, rikt
och socialt fritidsliv, samt dessutom leva ett hälsosamt liv som innefattar fysisk
aktivitet och en allmänt sund livsstil. Alla dessa krav och belastningar kan tära på
hälsan, vilket medför samhälleliga kostnader i form av sjukfrånvarokostnader. Att
kombinera och samordna det som krävs för arbetslivet och privatlivet kan medföra
stress för individen. (Fein & Skinner, 2015; Lunau et al., 2014) Denna samverkan
kallas för balansen mellan arbetslivet och privatlivet. Om arbetet inkräktar mycket på
privatlivet kallas det för konflikten eller obalansen mellan arbets- och privatliv1. När
arbetslivet inkräktar på privatlivet kan det bland annat vara fråga om övertidsarbete,
mycket arbetsbelastning eller stress som gör att individen har svårt att stänga av arbetet
när hen kommer hem.
Enligt Social- och hälsovårdsministeriet i Finland (2014) är kostnaderna för
förlorad arbetsinsats totalt sett 24 miljarder euro per år. Av denna summa är
kostnaderna för sjukfrånvaro 3,4 miljarder euro. Även i övriga Norden (Sverige,
Norge, Danmark) är sjukfrånvarokostnaderna ett stort problem (Finansministeriet og
Beskæftigelsesministeriet, 2018; NAV, 2019; Skandia, 2018). Det är främst
sjukfrånvarokostnader för mental ohälsa som har ökat mest över tiden. (Borg et al.,
2010; Keskinen, 2019; NAV, 2019; Skandia, 2018) Den mentala ohälsan innefattar
psykiska sjukdomar och syndrom samt beteendestörningar. Enligt Fpa:s statistik är det
kvinnor som har högre nivå av sjukdagpenningsperioder än män och det är även
kvinnor som i högre grad lider av mental ohälsa. Den mentala ohälsan är den som
kostar mest och drabbar speciellt arbetstagare i åldersgrupperna 16-34 år och 35-44 år.
(Keskinen, 2019)
Med tanke på de nordiska ländernas framtid är denna statistik oroväckande,
eftersom befolkningsstrukturen håller på att förändras så att den arbetsföra
befolkningen minskar och andelen pensionärer ökar (Eurostat, 2020; Grunfelder et al.,
2020). Om försämrad psykisk och fysisk hälsa ökar bland de yngre, minskar den
arbetsföra befolkningen ytterligare. Beror detta på för stor press i arbetslivet? Eller är

1

I denna avhandling används konflikt och obalans mellan arbets- och privatliv som synonymer

1

Sandra Dahlqvist

det i familje- eller privatlivet som det ligger för stor press på individen? Det finns
följaktligen skäl att undersöka vad denna ökning av försämrad hälsa beror på och för
Nordens del undersöka hur arbets- och privatlivet samverkar och hur denna samverkan
påverkar arbetstagarnas hälsa.
I följande kapitel redogörs syftet och dispositionen för avhandlingen.

1.1 Syfte och disposition
I detta kapitel presenteras syftet och dispositionen för denna avhandling.
Syftet med avhandlingen är att analysera hur den självupplevda hälsan påverkas
av hur väl arbetslivet och privatlivet samverkar med varandra. Denna samverkan kallas
för balansen mellan arbets- och privatliv. Det kan bland annat handla om hur flexibelt
arbete en individ har eller om arbetet består av mycket övertidsarbete. Jag vill vidare
analysera hur detta påverkar arbetstagarens självupplevda hälsa. Dispositionen för
denna avhandling beskrivs härefter.
Jag inleder med att presentera arbetsrelaterade hälsofaktorer för att få en översikt
av hur arbete och hälsa samverkar. Därefter beskrivs hypoteser jag har ställt upp för
min frågeställning. Vidare tar jag i beaktande utmaningar och problem som kan uppstå
genom att undersöka frågeställningen. Efter det presenteras tidigare forskning inom
detta ämnesområde. Vidare presenteras de teoretiska ramverken jag har ställt upp för
frågeställningen. Därefter presenteras en detaljerad beskrivning av datamaterialet och
variabler som har valts för undersökningen. Efter detta beskrivs metoden för min
analys, samt de ekonometriska modellerna. Därefter redogörs resultaten och
diskussionen för frågeställningen. Till sist presenteras en sammanfattning och
slutsatserna.
Frågeställningen undersöks empiriskt med hjälp av datamaterial från Eurofounds
European Working Conditions Surveys (EWCS), som på svenska är översatt till
europeiska undersökningen om arbetsvillkor. (Eurofound, 2015) I denna undersökning
tar man upp teman som bland annat gäller arbetstid, fysiska och psykosociala
riskfaktorer, hälsa och säkerhet samt balans mellan arbete och privatliv. Den senaste
undersökningen från år 2015 innefattar data från alla 28 EU-medlemsländer, EUkandidatländerna (Albanien, f.d. jugoslaviska republiken Makedonien, Montenegro,
Serbien och Turkiet), samt Schweiz och Norge. Jag har däremot avgränsat min
2

Sandra Dahlqvist

undersökning till att fokusera på Norden, som i denna avhandling innefattar Finland,
Sverige, Norge och Danmark, eftersom dessa länder anses vara kulturellt och socialt
lika varandra. Jag får dessutom ett större antal observationer då jag inkluderar alla
nordiska länder, vilket är positivt för den empiriska mätningen.
I följande kapitel diskuteras arbetsrelaterade hälsofaktorer.

1.2 Arbetsrelaterade hälsofaktorer
I det här kapitlet presenteras vad arbetshälsa innebär och vilka faktorer som påverkar
hälsan i en arbetsmiljö. Därefter presenteras ny lagstiftning som har att göra med
arbetstid och flexibilitet. Detta är en viktig aspekt dels med tanke på balansen mellan
arbets- och privatliv, dels med tanke på en individs upplevda hälsa, eftersom det som
inträffar på arbetsplatsen kan påverka hur en individ upplever sitt generella
hälsotillstånd.
Arbetshälsa är av betydelse, eftersom det har visat sig att en dålig arbetsmiljö
med arbetsstress har ett samband med dålig självupplevd hälsa. (Weyers et al., 2006)
Individer upplever arbetshälsan individuellt och det finns en hel del faktorer som
påverkar arbetshälsan (Kommunarbetsgivarna, 2007). Det kan handla om hur
individen upplever sin betydelse i arbetet. Detta påverkas av yrkeskompetens och
kontroll i arbetet, det vill säga om det finns möjligheter att påverka arbetet och dess
innehåll. Arbetsplatsklimatet och arbetsmiljön är också bidragande faktorer. Enligt
Hannonen et al. på Arbetshälsoinstitutet (2019) finns det en del faktorer som i längden
kan påverka arbetstagarens hälsa negativt. Faktorer som påverkar den psykiska hälsan
negativt inom arbetet kan handla om att arbetets mål är osäkert, en för stor
arbetsmängd och ett ofta stressigt tempo. Om individen inte själv kan påverka
arbetsmängden och arbetstakten kan även detta försämra den psykiska hälsan.
Ytterligare kan brist på möjligheter att utvecklas eller lära sig nytt få negativa följder
för arbetstagarens psykiska hälsa. Därtill kan faktorer som att arbetet avbryts ofta på
grund av störande hinder, brist på feedback och uppskattning från arbetsgivaren
försämra den psykiska hälsan. Sociala faktorer som kan påverka hälsan negativt kan
däremot handla om ojämlikt bemötande i samband med ålder, kön, medborgarskap,
tro, privatliv eller andra faktorer som inte är anknutna till arbetet. Det kan också handla
om orättvist bemötande eller sexuella trakasserier. (Hannonen et al., 2019)
3

Sandra Dahlqvist

Under de senaste åren har det förekommit en del förändringar på arbetsmarknaden och
i arbetslivet, vilket har lett till att det nu för tiden är vanligt att kunna utföra arbete var
som helst och när som helst. I anslutning till dessa förändringar infördes exempelvis
en ny arbetstidslag vid årsskiftet 2020 i Finland. (Arbets- och näringsministeriet, 2019)
Denna reform av arbetstiden innebär mera flexibel arbetstid. Minst hälften av
arbetstiden kan avtalas så att arbetstagaren kan bestämma när och var arbetet utförs.
Det infördes också en arbetstidsbank. I arbetstidsbanken sparas arbetstid, intjänad
ledighet och penningförmåner som förvandlas till ledighet. Detta ska möjliggöra att
arbetstagaren kan tjäna in längre ledigheter och bättre kunna samordna behoven i
arbetet och de behov som privatlivet medför. Enligt Härmä et al. på
Arbetshälsoinstitutet (2017), som gjorde förarbetet för den nya arbetstidslagen, bidrar
arbetstidslagsförändringen till att säkerställa hälsan och arbetsförmågan. Hakola et al.
på Arbetshälsoinstitutet (2019) lyfter även fram att arbetstid, och särskilt skiftesarbete,
kan påverka bland annat arbetstagarens hälsa och tillbringandet av tid i familjelivet,
sociala livet och fritiden.
I följande kapitel redogörs hypoteser jag har ställt upp för min frågeställning.

1.3 Hypoteser
I det här kapitlet presenteras tre hypoteser som jag har ställt upp för min frågeställning.
I min avhandling är frågeställningen hur balansen mellan arbets- och privatliv
påverkar den självupplevda hälsan i Norden. Enligt Lunau et al. (2014) antyder
arbetstagare att de har mera hälsoproblem om de har en sämre balans mellan arbetsoch privatliv och att detta beror på bland annat antalet arbetstimmar. Därför är en
hypotes för min frågeställning att ökad arbetstid leder till en sämre självupplevd hälsa.
Ökad arbetstid påverkar balansen mellan arbets- och privatliv, eftersom ökad arbetstid
inkräktar på privatlivet. (Fein & Skinner, 2015)
Det finns också en hel del studier om könsskillnader gällande balansen mellan
arbets- och privatliv. (Fein & Skinner, 2015; Kinnunen* et al., 2004; Leineweber et
al., 2013) Dessa studier antyder att kvinnor oftare lider av en obalans mellan arbetsoch privatliv, på grund av att könsroller, som att kvinnor sköter mera om barn och
hushållet, ännu finns kvar. Fastän Norden är väldigt jämställt och kvinnor länge har
varit med i arbetskraften menar Kinnunen et al. (2004) att könsrollerna inte har
4

Sandra Dahlqvist

förändrats, det vill säga att kvinnor fortfarande har ett större ansvar för hushållsarbete.
Detta är dock en relativt gammal studie och tankesättet kan ha förändrats sedan dess.
Jag kan ändå utgående från detta ställa hypotesen att kvinnor påverkas mera än män
av en obalans mellan arbets- och privatliv. Vilket i sin tur leder till hypotesen att
kvinnor lider av sämre upplevd hälsa jämfört med män utgående från argumenten till
den första hypotesen. De tre hypoteserna är därmed:
1. Ökad arbetstid leder till sämre självupplevd hälsa.
2. Kvinnor påverkas i högre grad av en obalans mellan arbets- och privatliv
jämfört med män.
3. Kvinnor lider av sämre upplevd hälsa jämfört med män.
I följande kapitel presenteras utmaningar för en den här undersökningen.

1.4 Utmaningar
I det här kapitlet redogörs för utmaningar med att göra denna undersökning, vilket
även tidigare forskare inom området har lyft fram.
Det finns en del utmaningar med att undersöka en subjektiv fråga som
självupplevd hälsa, eftersom den kan uppfattas olika från individ till individ. Frågan
om en individs hälsa baseras på WHO-5 index, som används i undersökningen EWCS.
(Eurofound, 2015) Det är ett femskaligt index med alternativen mycket dåligt, dåligt,
acceptabelt, bra, mycket bra. Det har visat sig att WHO-5 index ändå är ett lämpligt
instrument för att identifiera exempelvis depressiva störningar (Löwe et al., 2004).
Ett tvärsnittligt datamaterial används, vilket medför utmaningar med tolkningen
av de kausala sambanden. Tolkningen kan bli otillräcklig, eftersom det inte långsiktigt
går att tolka om en konflikt i arbets- och privatliv påverkar den självupplevda hälsan.
Det kan dessutom uppstå problem med omvänd kausalitet, som att det är hälsan som
kan vara en orsak till en konflikt mellan arbets- och privatliv. Det behöver därför inte
heller vara bestämt att det är just balansen mellan arbets- och privatliv som påverkar
hälsan. Det kan finnas andra utomstående faktorer som påverkar den självupplevda
hälsan, såsom fysisk aktivitet, sömn, alkoholkonsumtion och rökning.

5

Sandra Dahlqvist

Lunau et al. (2014) har i sin studie också använt data från EWCS-undersökningen och
de har undersökt en liknande forskningsfråga som i denna avhandling. Enligt Lunau et
al. (2014) är det en utmaning att använda det datamaterialet, eftersom balansen mellan
arbets- och privatliv endast är tidsbaserad. Detta innebär att balansen mellan arbetsoch privatliv är mätt i hur arbetstiden passar in med en individs familjära och sociala
åtaganden. Enligt Greenhaus och Beutell (1985) beskrivs balansen mellan arbets- och
privatliv med hjälp av tre dimensioner. Dessa tre dimensioner är tidsbaserad konflikt,
påfrestnings- eller belastningsbaserad konflikt och beteendebaserad konflikt. Det kan
därmed uppstå utmaningar med att undersöka balansen mellan arbets- och privatliv
om det endast går att undersöka genom bara en dimension.
Härmed har den inledande bakgrunden gett motiveringar till varför en sådan här
undersökning är av intresse. I följande kapitel presenteras tidigare forskning inom
ämnesområdet för balansen mellan arbets- och privatliv och hur detta påverkar hälsan.
Med hälsa avses både den faktiska hälsan och den självupplevda, subjektiva hälsan.

6

Sandra Dahlqvist

2 Tidigare forskning
I det här kapitlet presenteras tidigare forskning inom ämnesområdet för balansen
mellan arbets- och privatliv, arbetstid, och hur dessa inverkar på en individs hälsa.
Hur arbete och arbetstid påverkar hälsan har studerats en hel del. Många har
studerat detta genom att studera konflikten mellan arbetsliv och privatliv för att se hur
denna konflikt påverkar hälsan. Balansen och konflikten mellan arbetsliv och privatliv,
eller snarare familjeliv har studerats en längre tid 2. Särskilt konflikten mellan arbetsliv
och familjeliv har det varit mera fokus på och redan under 1960-talet studerades denna
konflikt.
I följande kapitel presenteras hur tidigare forskning har definierat balansen
mellan arbets- och privatliv och vad som kännetecknar en konflikt eller en obalans
mellan dem. Därtill beskrivs hur tidigare forskare har redogjort för balansen mellan
arbets- och privatliv och vilken inverkan den har på hälsan.

2.1 Balansen mellan arbets- och privatliv och inverkan på hälsan
I det här kapitlet beskrivs hur tidigare forskning har kännetecknat en balans och en
konflikt mellan arbets- och privatliv, samt hur denna samverkan har inverkat på en
individs upplevda hälsa.
Kahn et al. (1964) har definierat konflikten mellan arbete och familjeliv som en
rollkonflikt där rollpåtryckningar både från arbetet och hemmet är ömsesidigt
oförenliga. Detta innebär att när en individ är i sin arbetsroll blir det svårare för den att
vara i en familjeroll. Greenhaus och Beutell (1985) tog i sin studie upp vilka faktorerna
är som påverkar konflikten mellan arbetsliv och familjeliv. De tog främst fasta på vilka
roller individen har och hur dessa tar sig uttryck i arbetet och familjen. Enligt dem
finns det tre huvudsakliga kategorier av konflikten mellan arbetsliv och familjeliv.
Dessa är tidsbaserad konflikt, påfrestnings- eller belastningsbaserad konflikt och
beteendebaserad konflikt. Tidsbaserad konflikt handlar om att flera roller tävlar om en
individs tid, till exempel om individen måste arbeta övertid minskas tiden som kan

I början av forskningen i detta ämnesområde användes främst begreppet konflikten mellan arbets- och
familjeliv, medan man i nyare forskning använder begreppet balansen mellan arbets- och privatliv. I
denna avhandling används familje- och privatliv som synonymer.
2

7

Sandra Dahlqvist

läggas på familjelivet. Påfrestnings- eller belastningsbaserad konflikt innebär att
påfrestning och belastning på grund av en roll påverkar insatsen i en annan roll, det
vill säga om individen känner stress på grund av arbetet påverkar det troligen sättet att
agera hemma. Beteendebaserad konflikt handlar om att det förväntas ett visst beteende
av individen i en specifik roll och att dessa beteenden kan komma i konflikt med
varandra då individen har svårt att särskilja sina rollbeteenden. (Greenhaus & Beutell,
1985)
I en studie av Lunau et al. (2014) undersöktes hur balansen mellan arbets- och
privatliv påverkar hälsan och välmående i de europeiska välfärdsländerna. Detta
undersöktes, eftersom tidigare studier har visat att negativa psykosociala
arbetsförhållanden varierar mellan länder och hurdant välfärdssystem landet har. Med
negativa psykosociala arbetsförhållanden menas att det är en hög nivå på
arbetsbelastning och en obalans mellan ansträngning och belöning för den. I studien
har författarna velat undersöka hur balansen mellan arbets- och privatliv påverkar
upplevd hälsa och jämföra hur det ter sig mellan olika europeiska länder. Man har
utgående från tidigare studier antagit att en dålig balans mellan arbets- och privatliv
kan ha en inverkan på hälsan. Tidigare studier (Frone, 2000) har visat att en konflikt
mellan arbets- och familjeliv leder till en sämre psykisk hälsa. Även Johansson (2002)
rapporterar om att en obalans mellan arbets- och privatliv orsakar i någon mån oro
eller sämre mental hälsa. I studien av Lunau et al. (2014) visade det sig att balansen
mellan arbets- och privatliv varierar mellan de europeiska länderna. I genomsnitt finns
det ett samband med sämre upplevd hälsa och psykiskt välmående. Det visade sig
också att en obalans mellan arbets- och privatliv var lägst i de skandinaviska länderna
jämfört med södra och östra Europa.
I följande kapitel presenteras balansen mellan arbets- och privatliv ytterligare,
men med fokus på arbetstimmar och hur antalet arbetstimmar har påverkat hälsan
enligt tidigare forskning.

2.2 Antal arbetstimmar och hälsa
I det här kapitlet presenteras obalansen mellan arbets- och privatliv med fokus på antal
arbetstimmar, det vill säga konflikten mellan arbets- och privatliv ur den tidsbaserade

8

Sandra Dahlqvist

dimensionen, som Greenhaus och Beutell (1985) redogjorde för. Även detta relateras
till den självupplevda hälsan enligt tidigare forskning.
En obalans mellan arbets- och privatliv kan handla om antalet arbetstimmar. I en
studie av Fein och Skinner (2015) har man försökt klargöra hur antalet arbetstimmar
påverkar hälsan. Detta har undersökts via konflikten mellan arbets- och privatliv,
eftersom konflikten kan tas upp genom att fråga hur väl arbetstimmarna kan samverka
med individens familjära eller sociala åtaganden. (Lunau et al., 2014) I studien lyftes
det fram att konflikten mellan arbets- och privatliv via arbetstimmar har en negativ
inverkan på hälsan, men att även arbetsflexibilitet bör tas i beaktande. (Fein & Skinner,
2015)
I en studie av Song et al. (2014) har man främst fokuserat på sambandet mellan
lång arbetstid och självupplevd hälsa. Det visade sig att om en individ jobbade mer än
sextio timmar i veckan hade individen betydligt högre risk för sämre självupplevd
hälsa än individer som jobbade mindre än fyrtio timmar i veckan. Det var inte bara
självupplevd hälsa som påverkades negativt av lång arbetstid, utan också individernas
mentala hälsa försämrades. Det visade sig även att individer som hade lång arbetstid
hade i högre grad sådan livsstil som direkt kan påverka hälsan, såsom rökning,
alkoholkonsumtion och icke-träning. (Song et al., 2014)
Det faktum att studien av Song et al. (2014) gjordes i Korea gör det svårt att
jämföra resultaten med Norden, eftersom deras arbetskulturer är olika. Korea har en
kultur som är mera betonat på arbete och karriär och det är vanligare att ha en längre
arbetstid, såsom i denna studie där den genomsnittliga arbetstiden var 48,8 timmar i
veckan. I Norden är arbetstiden mera reglerad och den genomsnittliga arbetstiden är
35-40 timmar i veckan (Arbeidstilsynet, 2020; Beskaeftigelsesministeriet, 2018; Galte
Schermer, 2019; Statistikcentralen, 2019).
En studie som har gjorts för Finland visar att längre arbetstid har en indirekt
negativ inverkan på hälsan, såsom sämre sömnkvalitet och återhämtning (Ropponen
et al., 2018). Det har också gjorts flera studier som visar att en längre arbetstid leder
till en ökad risk för hjärnblödning och stroke, jämfört med sådana som jobbar färre
timmar (Hannerz et al., 2018; Kivimäki et al., 2015; Virtanen et al., 2012).
Dessa studier tyder följaktligen på att en lång arbetstid påverkar hälsan negativt.
Ett stort antal arbetstimmar kan dock medföra en viss sorts beteende eller en viss
livsstil som i sig påverkar hälsan negativt, till exempel rökning, alkoholkonsumtion
och fysisk inaktivitet. (Kivimäki et al., 2015; Song et al., 2014)
9

Sandra Dahlqvist

2.3 Könsskillnader i balansen mellan arbets- och privatliv
I det här kapitlet kartlägger jag vad tidigare studier har lyft fram om könsskillnader,
både i balansen mellan arbets- och privatliv, samt i den självupplevda hälsan.
I den tidigare forskningen har det tagits fasta på huruvida det finns
könsskillnader i konflikten mellan arbets- och privatliv (Frone et al., 1996). En intuitiv
tanke är att kvinnor skulle påverkas mera av en konflikt mellan arbets- och privatliv,
eftersom det sedan långa tider tillbaka har varit kvinnans uppgift att sköta hemmet och
familjen. I Norden och många andra länder är det fortfarande så att kvinnan har mera
föräldraledighet än mannen. (infoFinland.fi, 2019; Medlingsinstitutet, 2019; NAV,
2020; Nordiskt samarbete, 2020) Det betyder att det fortfarande ligger kvar ett sådant
tankesätt att kvinnan är den som ska ta mera hand om familjen. En orsak till det kan
vara att det är en naturlig sak för kvinnan, eftersom det är hon som föder barnet. Det
finns olika resultat inom forskningen i den här frågan. En del har inte hittat några
skillnader, medan andra har hittat få eller tydliga skillnader mellan män och kvinnor.
I studien av Frone et al. (1996) undersöktes om det fanns könsskillnader i
konflikten mellan arbets- och familjeliv och hurdana skillnader det fanns i dess
hälsopåverkan mellan könen. Det visade sig dock att könsskillnader i konflikten
mellan arbets- och familjeliv inte hade någon inverkan på hälsan. Däremot visade det
sig att konflikten mellan arbets- och familjeliv hade ett samband till depression, sämre
fysisk hälsa och ökad alkoholkonsumtion. Kvinnor uppgav i högre grad att de
upplevde depression, sämre fysisk hälsa, men en lägre alkoholkonsumtion. Detta hade
dock inget att göra med konflikten mellan arbets- och familjeliv. Även i en nyare studie
av Frone (2000) undersöktes detta. Det visade sig att det var högre risk att ha mentala
problem om man upplevde sig ha en konflikt mellan arbets- och privatliv. Både
kvinnor och män upplevde mentala problem vid en konflikt mellan arbets- och
familjeliv. Det fanns dock skillnader i typen av mentala problem, kvinnor uppgav
oftare att de hade störning i sinnesstämningen och ångest, medan män oftare uppgav
att de var beroende eller hade ett missbruk av substanser. Detta betyder att det inte går
att säga att det finns direkta könsskillnader. Båda upplever sig ha mentala problem på
grund av konflikten mellan arbets- och privatliv och i så gott som lika stor
utsträckning. Både Frone et al. (1996) och Frone (2000) använde data på amerikaner.
I en studie av Leineweber et al. (2013) undersöktes svenska arbetande män och
kvinnor i relationen mellan hälsa och konflikten mellan arbets- och familjeliv.
10

Sandra Dahlqvist

Resultaten tydde på att en konflikt mellan arbets- och familjeliv ökar risken för
känslomässig utmattning hos både män och kvinnor. Det visade sig också att kvinnor
hade en ökad risk att uppge sämre självupplevd hälsa. Män hade däremot mera
problem med alkohol. Det fanns följaktligen könsskillnader i hur och i vilken grad en
individ påverkades av konflikten mellan arbets- och privatliv, men att både män och
kvinnor påverkades negativt. Kvinnor påverkades i någon mån mera än män.
En annan studie (Fein & Skinner, 2015) som också tog fasta på könsskillnaderna
i konflikten mellan arbets- och privatliv och dess effekter på hälsan hade ett sampel på
australiska arbetande män och kvinnor. I denna studie kom man fram till att kvinnor
påverkas mera av konflikten mellan arbets- och privatliv på grund av antalet
arbetstimmar. I likhet med studien av Leineweber et al. (2013) framgick det att
kvinnors hälsa påverkas i högre grad av konflikten mellan arbets- och privatliv. I
studien spekulerades att orsakerna till de tydliga skillnaderna mellan män och kvinnor
kunde ha att göra med att australiska kvinnor lägger mycket mera tid på obetalt arbete,
som hushållsarbete och att ta hand om familjen. (Fein & Skinner, 2015)
Alla dessa tidigare studier inom området har klarlagt att en konflikt mellan
arbets- och privatliv har i någon mån en inverkan på den självupplevda hälsan. Detta
tyder på att det finns en hel del att åtgärda för att uppnå en balans mellan arbets- och
privatliv för att få en förbättrad upplevd hälsa. Jag fokuserar på att kartlägga om det
finns ett liknande fenomen i Norden.
I följande kapitel presenteras det teoretiska ramverket för denna undersökning.
En del teorier har tidigare studier även lyft fram och en del teorier är
nationalekonomiska. De nationalekonomiska teorierna blir ett nytt perspektiv inom
detta ämnesområde, eftersom tidigare studier inte har tillämpat sådana teorier.

11

Sandra Dahlqvist

3 Teori
I detta kapitel presenteras teorier som är relaterade till min undersökning. Jag inleder
med att redogöra för arbetskraftsutbudet där jag främst tar upp hur en individ värderar
fritid och arbete. Teorin om arbetskraftsutbudet ökar förståelsen av om en obalans
mellan arbete och privatliv uppstår eller inte.
Därefter behandlas hushållens tidsanvändning, det vill säga en fördjupning i
teorin om arbetskraftsutbudet. I teorin om hushållens tidsanvändning kan individens
tidsanvändning indelas i tre kategorier istället för bara två som i arbetskraftsutbudet
där det är mellan arbetsmarknadstid och fritid. I hushållens tidsanvändning delas
fritiden dessutom in i hushållsarbete och faktisk fritid. Detta är relevant för min studie,
eftersom det är under den faktiska fritiden som individen ägnar sig åt hälsofrämjande
aktiviteter såsom återhämtning, sömn och fysisk aktivitet. Det är därför viktigt att
kunna redogöra för i hur stor utsträckning individen har en fritid som kan ägnas åt
hälsa. Därtill presenteras en kortfattad teori om könsskillnader i hushållet, eftersom
det ger mera stöd för min hypotes att kvinnor i högre grad lider av en obalans mellan
arbets- och privatliv jämfört med män.
Vidare redogörs för humankapitalteori med fokus på teorin om att investera i sig
själv och sin hälsa. Individen investerar i humankapital då hen på något sätt bidrar eller
förbättrar något för sig själv. Det kan därmed handla om att investera i sig själv när
individen förbättrar sin hälsa genom bland annat träning, sömn och återhämtning från
arbetsstress. Detta är relevant för min undersökning, eftersom man kan se på hälsa som
en investering i humankapital.
Därefter presenteras rollkonfliktsteori i anslutning till konflikten mellan arbetsoch privatliv. Rollkonfliktsteorin har ökat insikterna i varför en konflikt mellan arbetsoch privatlivet uppstår, eftersom det går att se på fenomenet som en rollkonflikt mellan
arbetslivs- och privatlivsrollen.
Slutligen presenteras två stressteorier, COR-teorin som handlar om bevarande
av resurser och ERI-teorin som handlar om obalans mellan ansträngning och belöning.
Detta är relevant i min avhandling, eftersom det vidgar uppfattningen om
arbetsrelaterad stress som kan påverka individens rollbeteenden och hur individen
upplever sin hälsa.

12

Sandra Dahlqvist

3.1 Arbetskraftsutbudet
I detta kapitel presenteras teori om arbetskraftsutbudet, som är viktig för den djupare
förståelsen av samverkan mellan arbete och privatliv.
Balansen mellan arbets- och privatliv kan förklaras med hjälp av teorin om
arbetskraftsutbudet, eftersom arbetskraftsutbudet innefattar hur en individ värderar
arbete och fritid. Enligt Björklund et al. (2014) kan teorin om arbetskraftsutbudet
tillämpas för att analysera vad den offentliga politiken har för effekter på hushållens
beteende på arbetsmarknaden. Denna teori kan till stor del tillämpas på hur hushållen
beslutar om arbetskraftsdeltagande och antalet arbetstimmar.
Det antas att individer och hushåll väljer mellan olika alternativ för att få största
möjliga nytta och behovstillfredsställelse. En grundläggande modell handlar om valet
av arbetad tid. Det är en modell utvecklad från mikroteorin om rationellt
konsumentbeteende. Enligt Björklund et al. (2014) påverkas arbetskraftsutbudet av två
grundfaktorer, nämligen individens preferenser och restriktioner, vilket innebär vad
individen föredrar respektive begränsningar för vad individen kan föredra. Det är
individens preferenser som bestämmer värderingen av varukombinationer relaterade
till varandra. Restriktionerna sätter däremot gränser för vilka varukombinationer som
är möjliga i enlighet med relativa priser och förtjänstmöjligheter. (Björklund et al.,
2014)
Enligt Björklund et al. (2014) har en individ olika preferenser när det handlar
om olika varukombinationer. När det gäller arbetskraftsdeltagande handlar det om två
typer av varor, det vill säga konsumtionsvaror eller fritid. Individen har därför ett val
mellan fritid och arbete enligt sina konsumtionspreferenser. Individens preferenser för
konsumtionsvaror och fritid kan ställas upp i en nyttofunktion:
U = U(G,L)

(3.1)

U anger nyttan, G anger mängden konsumtionsvaror och L anger mängden fritid. 3 Det
antas att individen i alla tillfällen föredrar mera framom mindre. Det betyder att nyttan
är växande i både mängden konsumtionsvaror och mängden fritid. Björklund et al.
(2014) påpekar dock att arbete har ett egenvärde i sig, vilket betyder att en ökad

3

Beteckningarna kommer från engelskans U för utility, G för goods och L för leisure.

13

Sandra Dahlqvist

arbetstid är positivt för dem som är arbetslösa eller arbetar i liten utsträckning. Då är
en ökad fritid mindre värd, eftersom individen värderar att arbeta högre.
Nyttofunktionen kan illustreras grafiskt med hjälp av indifferenskurvor, vilket
visas i figur 1. Indifferenskurvorna betecknar de kombinationer av konsumtionsvaror
och fritid som ger samma nytta för individen. Indifferenskurvorna är konvexa mot
origo och ju längre från origo en indifferenskurva befinner sig, desto högre nyttonivå
ger den individen. (Björklund et al., 2014)

Figur 1. Individens preferenser. Källa: Björklund et al. (2014).

Enligt Björklund et al. (2014) har en individ begränsningar som utgör
budgetrestriktionen som individen måste ta i beaktande i samband med valen av olika
kombinationer av varor och fritid. Denna restriktion innefattar varupris och individens
lön. I en förenklad version antas det att individen använder hela sin inkomst under den
period det gäller, exempelvis ett år. Därmed ignoreras sparande. En individ har två
inkomstkällor: 1. Inkomster som kommer från att individen deltar i arbetskraften, 2.
Inkomster som är utanför deltagande i arbetskraften, så kallade arbetsfria inkomster.
Dessa innefattar ränteinkomster och andra kapitalinkomster samt inkomster från stat
eller kommun som inte har något att göra med individens löneinkomster.

14

Sandra Dahlqvist

Budgetrestriktionen kan skrivas som:
PG = WH + Y

(3.2)

P anger varupriset, W anger lönen, Y anger den arbetsfria inkomsten och H anger den
arbetade tiden. Det vänstra ledet i budgetrestriktionen visar konsumtionsutgifterna och
dessa ska motsvara inkomsterna som anges i högra ledet. Varupriset, lönen och den
arbetsfria inkomsten är exogena enheter och är därmed faktorer som individen inte kan
påverka. Mängden arbetstid och konsumtionsvaror är endogena faktorer som individen
däremot kan påverka. (Björklund et al., 2014)
En annan begränsning som en individ måste ta i beaktande är tidsrestriktionen.
Arbete och fritid kan inte varieras utan att ta hänsyn till varandra under en viss
tidsperiod. T anger periodens längd, till exempel det totala antalet timmar under ett år.
Tidsrestriktionen kan skrivas som:
T=H+L

(3.3)

I enlighet med detta kan budgetrestriktionen skrivas så att arbetstid istället blir fritid:
PG =W(T – L) + Y

(3.4)

Budgetrestriktionen kan ställas upp som en rät linje och blir då en budgetlinje med
negativ lutning. Denna budgetlinje uppställs i en figur med konsumtionsvaror och
fritid på y-axeln respektive x-axeln. Reallönen W/P blir budgetlinjens lutning som
absolutvärde. Budgetlinjens skärningspunkter med axlarna ger två gränsfall: att endera
avstå från att arbeta eller att avstå från fritid. (Björklund et al., 2014) Budgetlinjens
ekvation kan skrivas som:
G = -(W/P)L + (Y + WT)/P

(3.5)

I figur 2 på nästa sida illustreras budgetlinjen.

15

Sandra Dahlqvist

Figur 2. Budgetlinjen. Källa: Björklund et al. (2014).

Enligt Björklund et al. (2014) gör indifferenskurvan och budgetlinjen att man kan
analysera individens beslutsproblem angående de nyttomaximala valen om
kombinationer av varor och fritid. Då budgetlinjen tangerar en indifferenskurva är det
den optimala lösningen som ger högst nytta. I den optimala lösningen uppfylls
budgetrestriktionen och hela individens inkomst konsumeras. Samtidigt finns det
ingen annan möjlig kombination som skulle ge högre nytta av G och L, det vill säga
mängden varor respektive fritid. I figur 3 på nästa sida illustreras den optimala
lösningen. Den optimala mängden fritid i figur 3 är lika med L1 och då blir den arbetade
tiden H1=T – L1, och G1 är lika med varukonsumtionen. (Björklund et al., 2014)

16

Sandra Dahlqvist

G1

Figur 3. Individens optimering för att delta i arbetskraften. Källa: Björklund et al. (2014)

Teorin om arbetskraftsutbudet är relevant för förståelsen av den djupare teorin som
presenteras i de följande kapitlen. Det behövs kunskap om teorin om
arbetskraftsutbudet för att förstå hushållens tidsanvändning som presenteras mera
detaljerat i följande kapitel.

3.1.1 Hushållens tidsanvändning
Hushållens tidsanvändning har genomgått förändringar med tiden på grund av att
arbetsveckorna har förkortats, årliga semestrar har förlängts och ledigheter under året
har ökat. Andra viktiga faktorer är en längre förväntad livslängd, en ökad
tidsanvändning för utbildning och en ökad tidsanvändning för pension. Även det
faktum att kvinnor deltar mera i arbetskraften är en faktor som påverkar hur hushållen
använder sin tid. (Bryant & Zick, 2006) Det är också viktigt att belysa hur parterna i
hushållen fördelar hushållssysslor för förståelsen av hushållens tidsanvändning. Enligt
Bryant och Zick (2006) är fördelningen relativt ojämlik och gifta män deltar i
hushållssysslor i mycket mindre utsträckning än gifta kvinnor. Björklund et al. (2014)
påvisar samma fenomen att kvinnor ägnar mera tid åt hushållsarbete än män.
17

Sandra Dahlqvist

Björklund et al. (2014) poängterar dock att fördelningen i hushållsarbetet har blivit
alltmer jämn mellan könen under de senaste årtiondena.
Enligt Bryant och Zick (2006) har kvinnor i större grad förflyttat sin
tidsanvändning till arbetsmarknaden. Män har snarare gjort tvärtom och minskat sin
tidsanvändning på arbetsmarknaden och måttligt ökat tidsanvändningen i
hushållsarbetet. Detta kan förklaras med hjälp av modellen som förklarats i kapitel 3.1
om individens beslut om fritid och varukonsumtion.
I teorin om arbetskraftsutbudet beskrevs tidsrestriktionen som att en individ
enbart delar upp tiden i arbetad tid och i fritid. Bryant och Zick (2006) har definierat
tidsrestriktionen mera detaljerat i kategorierna arbetsmarknadstid (M), hushållsarbete
(H) och fritid (L). Hushållsarbetet innefattar allt arbete som måste göras för hushållet,
såsom städning, matlagning, trädgårdsarbete, men också familjerelaterade uppgifter
som vårdnad av barn. Fritid är därmed allt utanför arbetsmarknadstiden och
hushållsarbetet. Tidsrestriktionen enligt Bryant och Zick (2006) blir därmed:
T=M+H+L

(3.6)

Detta betyder att nyttan kommer från att konsumera varor och tjänster eller från
fritiden, eftersom en individ har dessa två valmöjligheter i nyttofunktionen. Med denna
teori betyder det att varken arbetad tid eller hushållsarbete ger någon nytta för
individen, även om de flesta får ut en viss tillfredsställelse av att arbeta eller göra
hushållsarbete. Enligt Bryant och Zick (2006) bortser man från denna typ av
tillfredsställelse på grund av två orsaker. För det första är tillfredsställelse att arbeta
relaterat till vilken sorts arbete individen har och inte med den tid som individen måste
lägga på arbete. I modellen studeras enbart tiden som individen lägger på arbete,
hushållsarbete och fritid. Det är därmed den sortens nytta för individen som avses och
inte tillfredsställelsens ursprung. För det andra har det visat sig att modeller som tar
upp arbetstillfredsställelse inte förklarar något djupare om beteenden i arbetad tid och
fritid jämfört med modeller som inte tar upp arbetstillfredsställelse. (Bryant & Zick,
2006)
Hushållens förhållande mellan hushållsarbete och fritid kan förklaras i en
förenklad modell där man bortser från arbetsmarknadstid. (Bryant & Zick, 2006) Det
handlar om att hushållen producerar hushållsprodukter, det vill säga färdiga produkter
ur hushållsarbetet såsom ett städat hus, uppfostrade barn och lagad mat.
18

Sandra Dahlqvist

Funktionen för hushållsproduktionen kan skrivas som följande:
G = g(H; X)

(3.7)

Enligt Bryant och Zick (2006) tolkas denna funktion som att X anger mängden input
av varor och tjänster som hushållen kan kombinera för att producera
hushållsprodukter. H anger timmarna som används för hushållsproduktionen i
hushållsarbetet i veckan och G anger mängden hushållsprodukter som produceras.
Semikolonet mellan H och X i ekvationen beskriver att hushållet kan ändra mängden
som individen använder för hushållsarbete. Individen har däremot inte möjlighet att
justera mängden input i hushållsproduktionen. Inputen i hushållsproduktionen kan
innefatta möbler, vitvaror och andra saker som är bestående i ett hushåll på kort sikt.
(Bryant & Zick, 2006)
varor

tid
Figur 4. Hushållets produktionsfunktion. Källa: Bryant och Zick (2006).

I figur 4 illustreras hushållets produktionsfunktion där x-axeln anger timmar i veckan.
Från origo till höger på x-axeln mäts hur många timmar fritid per vecka individen har
och från T till vänster anges antalet timmar som individen använder på hushållsarbete,
H. Figur 4 läses därmed från höger till vänster. Vid punkten P visar HpT andelen tid
som individen använder på hushållsproduktion och 0Hp anger hur mycket tid som
individen använder på fritidsaktiviteter. (Bryant & Zick, 2006)
19

Sandra Dahlqvist

I följande kapitel presenteras könsskillnader i hushållet, vilket är relevant för
hypoteserna om könsskillnader.

3.2 Könsskillnader i hushållet
I kapitel 2.3 konstaterades att en del studier har hittat könsskillnader i balansen och
konflikten mellan arbets- och privatliv och dess inverkan på hälsan, medan andra har
hittat få eller inga skillnader mellan könen. På grund av denna splittring är det relevant
att gå djupare in på könsroller, eftersom denna teori ytterligare stöder hypotesen att
kvinnor i högre grad lider av en obalans mellan arbets- och privatliv.
Enligt Boschini et al. (2005) har det bland äldre ekonomer funnits uppfattningar
om att hemmet och arbetsplatsen varit skilda domäner med olika regler och beteenden,
vilket har utformat kvinnans roll i ekonomin. Detta är även karakteristiskt för
rollkonfliktsteorin som Greenhaus och Beutell (1985) redogjorde för. Det har länge
varit så att kvinnan har ansetts vara den omhändertagande som sköter hushållet. Det
har betraktats som kvinnans naturliga uppgift att ta hand om familjen och hushållet
och förr räknades inte hushållet som en ekonomisk verksamhet. Det var först på 1960talet som ekonomer började betrakta familjen och hushållet som en ekonomisk
verksamhet. (Boschini et al., 2005)
Enligt Becker (1993) handlar arbetsfördelningen i ett hushåll om specialisering,
det vill säga att man tar i beaktande kunskaperna och förmågorna som individerna i
hushållet har. Skillnaderna i individernas förmågor och kunskaper handlar om att
individer har genomgått olika erfarenheter och att det finns skillnader i investering i
humankapital. Detta kan vara orsaken till könsskillnader och att det därför finns
skillnader i hur man fördelar sin tid (på arbetet eller i hemmet) och hur ackumuleringen
av specialiserat kapital ser ut. De biologiska skillnaderna tar sig uttryck i att kvinnor
ofta har en biologisk instinkt att föda barn, vilket medför en större förpliktelse att sköta
barnomsorgen. Detta har även medfört att kvinnor hellre investerar i humankapital
som har att göra med hushållet och barnen. Män har däremot investerat i humankapital
på arbetsmarknaden. (Becker, 1993)
Denna kortfattade redogörelse över könsskillnader i individers beteende i
hushållen ger en bättre förståelse för könsskillnader. Detta förklarar även bättre
grunden till den andra hypotesen att kvinnor i högre grad lider av en obalans mellan
20

Sandra Dahlqvist

arbets- och privatliv, eftersom då kvinnan ägnat sig mera åt familjen och hushållet kan
det vara svårare för henne att förena arbets- och privatlivet om hon känner större ansvar
för familj och hushåll.
I följande kapitel presenteras humankapitalteori med fokus på investering i sig
själv och hälsa, vilket är relevant för att förstå hälsa som en nationalekonomisk term.

3.3 Humankapitalteori
3.3.1 Investering i sig själv
Enligt Bryant och Zick (2006) är investering i sig själv en del av humankapitalteorin.
Investering i humankapital innebär att en individ förbättrar något för sig själv. Orsaken
till att individer investerar i humankapital är oftast för att få en ökad inkomst i
framtiden och därmed även en ökad total förmögenhet. Det finns många sätt att
investera i humankapital, men ett av de vanligaste sätten är att utbilda sig. Det kan
också handla om att investera i humankapital på arbetet genom arbetsträning och
erfarenhet. Ett annat sätt att investera i humankapital är genom att använda tid och
pengar på att sköta och förbättra hälsan, både den fysiska och psykiska hälsan. Detta
resulterar förhoppningsvis i lägre nivå av sjukfrånvaro, längre livslängd och högre
produktivitet både på arbetet och i hushållsaktiviteter. Det är dessa tre typer av
investering i humankapital som oftast lyfts fram, eftersom de är de mest uppenbara
och är lättast att begripa. Även individers migration mellan städer och länder för att
hitta arbete eller en annan livsstil är ett sätt att investera i humankapital. (Bryant &
Zick, 2006)
Det är främst investeringen i hälsa som är viktig för förståelsen av om det finns
ett samband mellan självupplevd hälsa och en obalans mellan arbets- och privatliv.
Om arbetet tar mycket tid av privatlivet kan det leda till att individen bara har tid för
hushållsarbete när hen kommer hem från arbetet. Individen har då ingen övrig fritid då
hen kan investera i sig själv och sin hälsa och kan leda till att humankapitalet minskar.

21

Sandra Dahlqvist

3.3.2 Investering i hälsa
Bryant och Zick (2006) lyfter fram att hälsa tidigare främst har handlat om att
individen besöker en läkare när hen är sjuk eller skadad. Därtill handlade hälsan om
en sund kosthållning. Detta synsätt har förändrats en del och folkhälsan har blivit ett
mycket diskuterat ämne. Det har blivit en allt större oro kring bland annat vilken
inverkan miljön och individens agerande har på folkhälsan. Det läggs mycket
uppmärksamhet kring näring och individer har ett ökat intresse för vikt och dieter. Det
har blivit viktigare med idrott och träning för att sköta sin hälsa, vilket har ökat dess
värde som fritidssysselsättning. Hälsa anses därmed idag som en investering i
humankapital och individer investerar i hälsan allt mera medvetet. (Bryant & Zick,
2006)
Enligt Bryant och Zick (2006) är hushållsproduktionen en modell som hjälper
till vid analysen av investering i hälsokapital, eftersom en sådan investering produceras
i hushållet. Exempelvis att besöka läkare, tandläkare och apotek hör till köpta inputs i
hushållet för att sköta och förbättra hälsan. Även vilken diet individen har,
träningskläder eller huruvida individen röker, konsumerar alkohol eller andra droger
är viktiga inputs i hushållet som påverkar hälsokapitalet. En annan viktig faktor är
individens tidsanvändning. Det kan handla om hur mycket tid individen lägger på att
besöka läkare, träning, lära sig om olika hälsotillstånd och botemedel. Det handlar
därmed mycket om en produktiv process där individen kombinerar många förvärvade
inputs med sin tidsanvändning. (Bryant & Zick, 2006)
För att fullständigt kunna analysera processen och effekterna av det investerade
hälsokapitalet är det nödvändigt att ha en flera perioders modell eller en modell som
sträcker sig över hela individens livscykel. (Bryant & Zick, 2006) Detta är på grund
av att hälsokapitalet investeras under hela individens liv och inte vid en viss tidpunkt.
Sådana modeller är dock komplicerade. Bryant och Zick (2006) har därför utvecklat
en enklare modell för endast en period. Denna modell bortser från att livslängden kan
förlängas genom investering i hälsokapital. Modellen fokuserar mera på hälsa som en
konsumtionsvara samtidigt som det är ett hjälpmedel till att minska sjukdomstid som
använder tid av individens livstid. (Bryant & Zick, 2006)

22

Sandra Dahlqvist

3.3.2.1 Enkel hälsomodell för en period
I den enkla hälsomodellen för en period härleds en individs nytta och tillfredsställelse
från tiden i individens liv då hen är frisk och hälsosam. (Bryant & Zick, 2006)
Individens nyttofunktion blir därmed:
U = u(D, Z)

(3.8)

I nyttofunktionen anger D tiden då individen är frisk och hälsosam och Z anger en
sammansättning av hushållsproducerade varor. Under individens livstid, T, har
individen ett antal dagar, D, då hen är hälsosam och frisk och detta är produktionen av
hälsokapital, H. (Bryant & Zick, 2006) Förhållandet mellan D och H, det vill säga
antalet dagar under individens livstid då hen är hälsosam och frisk respektive
produktionen av hälsokapital, kan skrivas som:
D = ϕH

(3.9)

I detta förhållande är ϕ en positiv konstant. Individens tidsrestriktion baseras på
hälsosamma dagar som individen använder på arbetsmarknaden, N, vilket bibehåller
och gagnar hälsokapitalet, Q, och i övriga dagar, L, som individen använder på att
producera och konsumera Z, det vill säga hushållsproducerade varor. De dagar då
individen är sjuk, S, är så kallade bortkastade dagar, eftersom individen inte kan
använda den tiden till produktiva eller glädjefyllda förvärv. (Bryant & Zick, 2006)
Individens tidsrestriktion kan skrivas som:
T=N+Q+L+S

(3.10)

Detta kan omskrivas, eftersom D är lika med antalet hälsosamma och friska dagar
under individens livstid. Tidsrestriktionen kan därefter skrivas som:
T – S = D = ϕH = N + Q + L

(3.11)

Enligt Bryant och Zick (2006) antas det att individen gör beslut om allt som har att
göra med mängden hälsokapital, H. Under livstiden beslutar individen följaktligen om
23

Sandra Dahlqvist

konsumtionen av sammansättningen av hushållsproducerade varor, Z, samt om tiden
som individen kommer vara anställd, N. Då individen gör beslut om produktion och
konsumtion för att uppnå den optimala mängden hälsokapital, betyder det att individen
gör indirekta beslut om antalet dagar som hen är frisk under sin livstid. Dessutom finns
det underliggande beslut angående den önskade och optimala nivån av hälsokapital.
Dessa underliggande beslut handlar om att producera hälsokapital till så låg kostnad
som möjligt. Detta innebär beslut om mängden hälsoinputs, M, som individen
förvärvar och som kombineras med tiden, Q, som individen använder på produktionen
av hälsokapital. De här underliggande besluten gäller också för den optimala nivån av
hushållsproducerade varor, Z, som individen konsumerar under sin livstid. Det finns
därför underliggande beslut om den optimala mängden av förvärvade inputs, X, och
tid, L, vilka är sammankopplade med produktionen av hushållsprodukter. (Bryant &
Zick, 2006)
Hur förvärvade hälsoinputs, M, och tid, Q, sammankopplas till att producera
hälsokapital, H, kan beskrivas i en hushållsproduktionsfunktion:
H = h(M, Q; E)

(3.12)

I funktionen ökar h då, M, Q eller E ökar. E anger mängden utbildningskapital.
Mängden hälsokapital är därmed en funktion av utbildningskapital, E. Det här är enligt
Bryant och Zick (2006) utgående från en hypotes att mera utbildade individer är mera
hälsosamma, eftersom de är mera upplysta om vad som krävs för att sköta sin hälsa.
En individ investerar i hälsokapital ända tills priset på hälsokapital är lika med
penningvärdet på den uppnådda nyttan av ytterligare en enhet hälsokapital och därtill
lika med penningvärdet av en hälsosam och frisk dag som är producerad av en tillagd
enhet hälsokapital. Individen gör detta för att maximera nyttan över sin livstid, T. Detta
betyder förenklat sagt att marginalkostnaden av hälsokapital ska vara lika med
marginalnyttan för hälsokapital för att maximera individens totala nytta över livstiden.
Detta kan skrivas som:
πh = ϕud / λ + ϕw

(3.13)

I ekvation 3.13 anger πh priset av en enhet hälsokapital, ud anger marginalnyttan av en
hälsosam dag, ϕud / λ anger marginalnyttan av en enhet hälsokapital och λ anger
24

Sandra Dahlqvist

marginalnyttan av inkomst. Φ är en positiv konstant i ekvationen och w anger den
dagliga lönenivån. (Bryant & Zick, 2006) Den första termen av marginalnyttan, det
vill säga den första termen i högra ledet, innebär penningvärdet av ökad nytta och
tillfredsställelse på grund av ytterligare en enhet hälsokapital. Den andra termen i
ekvationens högra led handlar om marginalnyttan av penningvärdet av ytterligare en
frisk och hälsosam dag, som uppstår från ytterligare en enhet hälsokapital. Investering
i hälsokapital har därmed två effekter. Den ena handlar om konsumtionsegenskapen
av hälsokapital, det vill säga att individen föredrar att vara frisk istället för sjuk och att
individen därför väljer att investera i hälsokapital. Den andra effekten handlar om
resursförbättring, det vill säga definitionen av att investera i hälsokapital. Detta innebär
att på grund av individens investering ökas antalet friska dagar och därmed även den
monetära vinsten av att vara hälsosam. Högre hälsokapital betyder flera friska dagar
under livstiden som individen kan ägna åt att producera och konsumera varor. (Bryant
& Zick, 2006)
Då marginalkostnaden för hälsokapital som är producerat av ytterligare en enhet
förvärvade hälsoinputs, M, är lika stor som marginalkostnaden för hälsokapital som är
producerat av ytterligare en enhet tid, Q, som används på investering i hälsa, kan
individen investera i hälsokapital till en så låg kostnad som möjligt. (Bryant & Zick,
2006) Detta kan skrivas som:
πh = pm / (g – g’t) = wg’

(3.14)

I ekvation 3.14 anger g = g(t; E), g’ = δg / δt, t = Q/M, pm marknadspriset för
förvärvade hälsoinputs, w anger den dagliga lönenivån, pm / (g – g’t) anger den
marginella resurskostnaden för H på grund av ytterligare en enhet M, och w/g’ är
marginella resurskostnaden för H på grund av ytterligare en enhet Q. Dessa två
marginalresurskostnader är lika med marginalkostnaden för H och likaså priset på
hälsokapital, πh. Detta är på grund av att hälsoproduktionsfunktionen antas vara linjärt
homogen. (Bryant & Zick, 2006)
Modellen för en period bortser från vid vilken tidpunkt investeringar i
hälsokapital görs under livstiden. (Bryant & Zick, 2006) Modellen bortser även från
att det finns trade-offs med andra typer av investeringar, humankapital eller
finansiering. Det finns dock en hälsomodell för flera perioder och den är mera

25

Sandra Dahlqvist

komplicerad och tar i beaktande flera aspekter i fråga om investeringar i hälsokapital.
Förhållandena i en jämvikt för period i kan skrivas som:
∗
𝜙𝑢𝑖𝑑 ⁄𝜆(1 + 𝑟)𝑖 + 𝜙𝑤𝑖 = 𝜋𝑖−1 (𝑟 − 𝜋𝑖−1
+ 𝛿𝑖 )

(3.15)

∗
I ekvation 3.15 anger r marknadens räntenivå, 𝜋𝑖−1
anger den procentuella

förändringen i marginalkostnaderna (ex. pris) av investeringar i hälsokapital i period i
mellan period (i – 1) och i. δi anger nivån av depreciering av individens hälsokapital i
period i, såsom naturliga effekter av åldrande. (Bryant & Zick, 2006)
I ekvation 3.15 anger det vänstra ledet den odiskonterade marginalnyttan från
ytterligare en enhet av investeringar i hälsokapital i period i. Förutom att termen
(1 + 𝑟) finns med i ekvationen, vilket innebär diskontering, är resten av vänstra ledet
uppbyggt på samma sätt som hälsomodellen för en period. Högra ledet i ekvation 3.15
syftar

på

”hyrespriset”

Användarkostnaden

omfattar

eller
även

”användarkostnaden”
alternativkostnader,

för
det

hälsokapital.
vill

säga

alternativkostnader för investering i annat kapital än hälsokapital. Det handlar om att
det finns hälsokapitalvinster eller förluster från period (i – 1) till period i, vilka skulle
vara orsakade av förändringar och variationer i priset på förvärvade hälsoinputs eller
∗
skillnader i lönenivån över perioden, det vill säga 𝜋𝑖−1
, och förändringar i nivån av

deprecieringen av hälsokapital, δi. Alla dessa faktorer tas inte i beaktande i
hälsomodellen för en period. (Bryant & Zick, 2006)
Då förändringar uppstår i lönenivån och hälsokapitalets deprecieringsnivå över
individens livstid leder det till förändringar i marginalkostnaderna då ytterligare
investeringar i hälsokapital görs. De här förändringarna kommer i sin tur leda till
förändringar i den individuella nivån av investering i hälsokapital då individen även
försöker utjämna marginalnyttan av ytterligare investeringar med förändringar i
marginalkostnaderna. Exempelvis om en individs hälsokapital deprecierar snabbare
desto äldre individen blir, kommer det leda till att marginalkostnaderna stiger på grund
av ytterligare investeringar i hälsokapital. Detta händer såvida det inte uppstår en
förändring i marginalnyttan, så att den skulle stiga med åldern. En sådan förändring
skulle vara att individen uppskattar ett hälsosamt liv ju äldre hen blir. Då skulle
ökningen i marginalnyttan kunna jämna ut ökningen av marginalkostnaderna och
individen skulle fortsättningsvis investera i hälsokapital. (Bryant & Zick, 2006)

26

Sandra Dahlqvist

Teorin om investering i hälsa, som en del av humankapitalteorin, ger en djupare
förståelse av vad hälsa innebär samt vad som påverkar hälsan som ett objekt att
investera i. Det mest relevanta för min undersökning är att individen behöver fritid för
att kunna investera i sin hälsa, vilket betyder att arbetslivet inte får inkräkta på ens
privatliv för att individen ska få tid att investera i sin hälsa och förbättra den.
I följande kapitel redogörs för teorin om konflikten mellan arbets- och
familjeroller, vilket är betydande för förståelsen av en balans mellan arbets- och
privatliv.

3.4 Rollkonfliktsteori
När arbetslivet börjar ta mycket tid från privatlivet talar man om en konflikt eller en
obalans mellan arbets- och privatliv. Detta kan leda till att individen har mindre chans
att investera i sitt hälsokapital och försämrar hälsan, eftersom tiden på arbetet
konkurrerar ut tiden individen kan lägga på investering i hälsokapital. Konflikten
mellan arbets- och privatliv kan även beskrivas som en rollkonflikt, det vill säga en
konflikt mellan arbetsrollen och rollen en individ har i sitt privatliv. Greenhaus och
Beutell (1985) har kartlagt ursprunget till denna rollkonflikt utgående från hur Kahn
et al. (1964) har definierat konflikten mellan arbets- och privatliv. Kahn et al. (1964)
hävdar att konflikten mellan arbets- och privatliv är en interrollkonflikt, vilket innebär
att det finns krav på arbetslivs- och privatlivsrollerna som inte är ömsesidigt förenliga
med varandra. Det här betyder att då individen går in i arbetsrollen blir det svårare för
individen att vara i privatlivsrollen, och tvärtom.
Enligt Greenhaus och Beutell (1985) finns det tre typer av rollkonflikter: en
tidsbaserad konflikt, en påfrestnings- eller belastningsbaserad konflikt och en
beteendebaserad konflikt. Rollkonflikternas gemensamma faktor är att de begränsar
individen från att uppfylla de krav eller förväntningar som arbetslivs- eller
privatlivsrollen har. Nedan beskrivs dessa rollkonflikter mera detaljerat.
I en tidsbaserad konflikt handlar det om att ett flertal roller tävlar om en individs
tid, eftersom den tid som används på aktiviteter i en viss roll inte kan användas
samtidigt på aktiviteter i en annan roll. (Greenhaus & Beutell, 1985) Det finns två
kategorier inom en tidsbaserad konflikt. Den ena kategorin handlar om tidspåfrestning
som har att göra med att en roll kan göra det fysiskt omöjligt att rätta sig efter
27

Sandra Dahlqvist

förväntningar som kommer från en annan roll. Den andra kategorin innebär att
tidspåfrestning kan ge upphov till att individen är upptagen med en roll fastän
individen fysiskt försöker uppfylla kraven från en annan roll. Konflikten mellan arbetsoch privatliv har relaterats till antalet arbetstimmar i veckan, förekomsten av övertid
samt skiftesarbete och oregelbundenhet i skiftesarbete. (Greenhaus & Beutell, 1985)
Även ett icke-flexibelt arbetsschema kan ge upphov till en konflikt mellan arbets- och
privatliv. Det bör dock noteras att flexibla arbetstider inte behöver minska konflikten
mellan arbets- och privatliv för alla individer. (Greenhaus & Beutell, 1985)
Påfrestnings- eller belastningsbaserad konflikt är den andra typen av konflikt
mellan arbets- och privatliv där rollbelastning tas upp. Arbetspåfrestning och
belastning har bevisats ge upphov till påfrestningssymptom såsom spänning,
ängslighet, utmattning, depression, apati och irritation. (Greenhaus & Beutell, 1985)
Påfrestningsbaserad konflikt uppstår när påfrestning och belastning i en roll påverkar
prestationsförmågan i en annan roll. Arbetslivs- och privatlivsrollerna är därmed
oförenliga, eftersom påfrestning och belastning i en roll gör det svårt att uppfylla
kraven från den andra rollen. Oklarhet eller konflikt i arbetsrollen har associerats med
konflikten mellan arbets- och privatliv. Även fysiska och psykiska arbetskrav har
relaterats till en konflikt. Andra faktorer som har att göra med arbetspåfrestning och
som är kopplade till konflikten mellan arbets- och privatliv, är hur ofta det förekommer
förändringar i arbetsmiljön samt stress inom kommunikation och krav på psykisk
koncentration i arbetet. (Greenhaus & Beutell, 1985)
Den tredje typen av konflikt mellan arbets- och privatliv är beteendebaserad
konflikt. Detta handlar om att vissa mönster av beteenden inom en roll kan vara
oförenliga med förväntningar som har att göra med andra roller. (Greenhaus & Beutell,
1985) Exempel på stereotypa beteenden i arbetsrollen är att vara självförsörjande,
emotionellt stabil, aggressiv och objektiv. I familjerollen förväntas det däremot att en
individ är varm, vårdande, emotionell och känslosam, vilket strider mot beteendena i
arbetsrollen. Om en individ inte kan anpassa sitt beteende för att uppfylla kraven och
förväntningarna från de olika rollerna uppstår det en konflikt mellan dem. (Greenhaus
& Beutell, 1985)
Clark (2000) tar upp teorin om balansen mellan arbets- och privatliv och betonar
mera processen vid tidpunkt då en konflikt eller balans uppstår, det vill säga processen
vid gränsen mellan arbets- och privatliv. I likhet med de tre konfliktdimensionerna
som Greenhaus och Beutell (1985) lyfter fram har Clark redogjort för tre kategorier
28

Sandra Dahlqvist

där gränserna mellan arbets- och privatliv definierar tidpunkten när ett beteende för de
olika domänerna börjar eller slutar. Dessa gränser kan vara av tre olika typer: fysiska,
tidsmässiga och psykologiska gränser. Fysiska gränser kan räknas som hemmets eller
arbetsplatsens väggar. Tidsmässiga gränser handlar om de olika tidpunkterna då arbete
utförs respektive angelägenheter inom privatlivet. Detta regleras ofta av arbetstiderna.
Psykologiska gränser innebär att individen har lagt upp egna regler som bestämmer
när tankemönster, beteendemönster och känslor är lämpliga inom de olika domänerna.
(Clark, 2000)
Rollkonfliktsteorin är en viktig teori för att förstå varför en konflikt mellan
arbets- och privatliv uppstår. Teorin som Greenhaus och Beutell (1985) beskriver ger
även en djupare förståelse av i vilka olika dimensioner en konflikt kan uppstå. Den
teori som Clark (2000) redogör för om konflikten mellan arbets- och privatliv kan
relateras till Greenhaus och Beutell med de tre gränserna för när en konflikt uppstår
mellan arbets- och privatlivet. I följande kapitel presenteras två olika stressteorier,
vilket är viktigt för att förstå vad som påverkar individens stress och hur det påverkar
sättet att hantera arbete och privatliv.

3.5 Stressteorier
Något som är viktigt att ta i beaktande när det handlar om balansen mellan arbets- och
privatliv och hur den påverkar individens hälsa är känslan av stress och individens
stressnivå, både på arbetsplatsen och i hemmet. Detta är viktigt för förståelsen av en
individs självupplevda hälsa, eftersom stress kan påverka individen mentalt och leda
till en sämre självupplevd hälsa. (Fein & Skinner, 2015; Lunau et al., 2014)
Återhämtning är även en viktig faktor i hur en individ upplever sin hälsa (Lunau et al.,
2014; Ropponen et al., 2018; Weyers et al., 2006). Därför är det betydelsefullt för
denna undersökning att behandla den stressteori som på engelska heter ”conservation
of resources theory (COR)” (Hobfoll, 2001), och kan översättas till svenska som teorin
om bevarande av resurser. Det är också relevant att ta upp en annan stressteori som på
engelska heter ”effort-reward imbalance theory (ERI)” som kan översättas som teorin
om obalans mellan ansträngning och belöning.

29

Sandra Dahlqvist

3.5.1 Teorin om bevarande av resurser (COR-teorin)
Fein och Skinner (2015) har i sin studie kommit fram till att ett stort antal arbetstimmar
och konflikt mellan arbets- och privatliv kan kopplas till sämre hälsa. Detta har enligt
dem varit förenligt med den teori som Hobfoll (2001) tagit upp om bevarande av
resurser, det vill säga COR-teorin. Enligt Hobfoll (2001) lyfter teorin fram att
resursförluster är en viktig faktor i stressprocesser. Resursvinster är även viktiga då
det talas om resursförluster, eftersom resurser används för att förhindra resursförluster
i varje fas av stressprocessen. COR-teorin har varit framgångsrik i sammanhang där
den tillämpats för att förutspå en rad olika stressutfall inom bland annat
organisationsramverk, hälsosammanhang, uppföljning av traumatisk stress och i
vardagliga stressituationer. (Hobfoll, 2001)
Enligt Hobfoll (2001) är grundprincipen inom COR-teorin att ”individer strävar
efter att uppnå, bevara, skydda och främja sådant som de värderar”. Det som individen
värnar om kunde exempelvis vara familjelivet, hälsa och karriär med tanke på vad som
tas upp i denna avhandling. Stress uppstår i tre fall enligt COR-teorin: för det första
när en individs resurser hotas med förlust, för det andra när en individ faktiskt har
förlorat resurser, och för det tredje när en individ misslyckas med att uppnå tillräckligt
med resurser vid resursinvestering. (Hobfoll, 2001)
Hobfoll (2001) poängterar att COR-teorin har använts för att förstå
utmattningssyndrom och arbetsrelaterad stress. Man utgår då från den tredje
stressituationen i COR-teorin, det vill säga att det finns brist på resursvinst följt av
betydande resursinvestering som i tid, energi, förlorade möjligheter och lånad tid från
familjelivet. Krav från arbetslivet som leder till resursförlust för individen anses vara
en orsak till utmattningssyndrom och arbetsrelaterad stress.
Detta påminner till viss del om humankapitalteorin då individen investerar i sig
själv och sin hälsa, eftersom det i COR-teorin ingår en princip som handlar om
resursinvestering där individen måste investera i resurser för att skydda sig mot
förluster och återhämta sig från förluster. Skillnaden här är att individen påverkas av
sådan stress som gör att resurserna minskar. Det kunde tolkas som att då krav från
arbetsplatsen, exempelvis hög belastning eller stort antal arbetstimmar, minskar
resurserna och därigenom möjligheten att vara närvarande i privatlivet, vilket skapar
en konflikt mellan arbets- och privatlivet. Detta i sin tur leder till sämre möjligheter att
investera i sig själv och sin hälsa på grund av brist på ork eller tidsbrist.
30

Sandra Dahlqvist

3.5.2 Teorin om obalans mellan ansträngning och belöning (ERI-teorin)
Johannes Siegrist som har utvecklat teorin om obalans mellan ansträngning och
belöning (ERI) betonar att teorin i förhållande till hälsa bidrar till att förklara
sammansättningen av sociala och psykologiska faktorer som påverkar en individs
hälsa. Individens beteenden, kunskaper och känslor genom olika sociala roller i
individens liv, såsom arbetsrollen, den civila rollen och familjerollen, påverkar
individens hälsa, endera på ett beskyddande eller skadegörande sätt. (Siegrist, 2012)
Inom ERI-teorin är den centrala grundpelaren social växelverkan mellan
ansträngning och belöning, en så kallad balans mellan dem. Om denna växelverkan
misslyckas, exempelvis genom att individen lagt ner en stor ansträngning, men erhållit
en liten belöning, är det sannolikt att individen får negativa känslor och utvecklar
stressreaktioner. Om växelverkan tvärtom har större vikt på belöning framkallar det
positiva känslor hos individen som främjar välmående och hälsa samt bidrar till
överlevnad. (Siegrist, 2012)
Enligt teorin är ansträngning på arbetet ett socialt kontrakt som ger en lämplig
belöning för en ansträngning. Det finns tre belöningssystem: pengar, högaktning eller
respekt och karriärmöjligheter där arbetstrygghet ingår. Alla dessa arbetsrelaterade
belöningssystem har visat sig ha betydelse för hälsan. En obalans mellan ansträngning
och belöning uppstår på arbetsplatsen vid vissa tillfällen enligt ERI-teorin. (Siegrist,
2012) Dessa tillfällen uppstår då:
1. arbetskontrakt är dåligt definierade eller då arbetstagaren inte har så stora
möjligheter till alternativa arbetsplatser (på grund av låg nivå av skicklighet,
brist på rörlighet på arbetsmarknaden, osäker arbetsmarknad).
2. arbetstagare är tvungna att acceptera obalans till följd av strategiska orsaker,
såsom att strategin förbättrar framtida arbetsutsikter.
3. höga kostnader/låga vinster är vanliga på arbetsplatsen. Detta upplevs starkt av
individer som har en viss kunskap eller inlärda mönster av att hantera krav som
övermotivering eller överengagemang. Individer med överengagemang lider
oftare av icke-ändamålsenlig uppfattning om krav och hantering av resurser
jämfört med arbetskollegor som är mindre engagerade.

31

Sandra Dahlqvist

Enligt ERI-teorin har man kunnat utveckla tre hypoteser. Den första hypotesen handlar
om att en obalans mellan ansträngning och belöning ökar risken för försämrad hälsa.
Den andra hypotesen handlar om att överengagerade individer är utsatta för en högre
risk av försämrad hälsa. För det tredje antas det att den relativt högsta risken för
försämrad hälsa har individer som hör till både den första och den andra hypotesen.
(Siegrist, 2012)
Denna teori är av betydelse för min avhandling, eftersom den tar upp hur stress
uppstår på arbetsplatsen och hur det kan leda till försämrad hälsa. Den tar även upp
vilka faktorer som gagnar individens hälsa, vilket är relevant för valet av variabler för
den empiriska mätningen. Teorin lyfter dessutom fram att olika rollbeteenden har en
central betydelse, vilket kan uppfattas som att rollbeteenden inte ska begränsa varandra
så att det skapar en konflikt mellan rollerna, såsom i konflikten mellan arbets- och
privatliv.
Härmed avslutas det teoretiska ramverket och i följande kapitel presenteras
datamaterialet och vilken metod som används för denna undersökning.

32

Sandra Dahlqvist

4 Metod och data
I detta kapitel presenteras datamaterialet och variablerna för analysen redogörs samt
en deskriptiv statistik ställs upp. Slutligen redogörs för vilken metod som används för
den ekonometriska analysen och därtill lyfts utmaningar fram.
För att analysera hur hälsa påverkas av balansen mellan arbets- och privatliv
utför jag en ekonometrisk analys med variabler som påverkar hälsan. Fokus ligger
främst på balansen mellan arbets- och privatliv och huruvida en konflikt mellan dem
skulle påverka den upplevda hälsan. Två ekonometriska analyser genomförs: den ena
mäter faktorer som inverkar på den självupplevda hälsan och den andra mäter vad som
påverkar balansen mellan arbets- och privatliv. Mätningen av vad som påverkar
balansen mellan arbets- och privatliv genomförs för att få en djupare analys av
balansen mellan arbets- och privatliv och visa om det finns indirekta faktorer som
möjligen påverkar den upplevda hälsan. Därtill lyfts könsskillnader fram, eftersom en
av mina hypoteser lyder att kvinnor i högre grad lider av en obalans mellan arbets- och
privatliv. Med utgångspunkt i den hypotesen tillkommer hypotesen att kvinnor oftare
lider av sämre självupplevd hälsa. De variabler som inkluderas i min modell motiveras
främst med den teoretiska bakgrunden. Analysen grundar sig på tvärsnittsdata från år
2015 och som samlats in av Eurofound för alla EU-länder och därtill Norge, Schweiz,
Albanien, före detta jugoslaviska republiken Makedonien, Montenegro, Serbien och
Turkiet. (Eurofound, 2015) Jag har dock valt att begränsa mig till att endast undersöka
Norden, förutom Island som inte finns med i datamaterialet.

4.1 Datamaterial
I detta kapitel presenteras datamaterialet för EWCS detaljerat, samtidigt som de
variabler som används i analysen redogörs. Därtill visas deskriptiv statistik över
variablerna.
Datamaterialet som jag använder i denna avhandling kommer från Eurofound
som är ett trepartsorgan inom Europeiska unionen. Eurofound förmedlar kunskap för
att stödja utvecklingen av en bättre social-, sysselsättnings- och arbetsmarknadspolitik.
Sedan år 1991 har Eurofound med ungefär fem års mellanrum, regelbundet genomfört
en europeisk undersökning om arbetsvillkor (European Working Conditions Survey,
33

Sandra Dahlqvist

EWCS). Målet med undersökningen är att ge en omfattande bild av arbetslivet i
Europas länder för olika yrkesgrupper, branscher och åldersgrupper. Den senaste
undersökningen gjordes år 2015, och det är datamaterialet för den undersökningen som
ligger till grund för min avhandling. Urvalsstorleken för de nordiska länderna i denna
undersökning är ungefär tusen per land. Urvalsstorleken skalas dock ner på grund av
observationer som inte kan användas i min analys, bland annat arbetslösa och
pensionerade. (Eurofound, 2015)
Detta datamaterial är ändamålsenligt för den empiriska analysen, eftersom en
tidigare studie (Lunau et al., 2014) undersökte ungefär samma ämnesområde med hjälp
av Eurofounds EWCS-datamaterial. Datamaterialet är även ändamålsenligt för
analysen, eftersom det omfattar de områden som frågeställningen handlar om. I
datamaterialet finns det uppgifter om hur individer upplever balansen mellan arbetsoch privatliv, det vill säga hur väl arbetslivet samverkar med privatlivet. Det finns
dessutom uppgifter om hur individer upplever sin hälsa. Vidare finns det flera andra
variabler som är användbara för den empiriska analysen. Dessa variabler har främst att
göra med faktorer som är relaterade till individens hälsa och investering i hälsa, såsom
stressfaktorer på arbetet och tid som används till annat än arbetsmarknadstid eller
hushållsarbetstid.

4.1.1 Variabler
I detta kapitel behandlas de variabler som används i den ekonometriska analysen.
Utifrån teori och tidigare studier använder jag variabler som är ändamålsenliga för att
analysera balansen mellan arbets- och privatliv och dess inverkan på den självupplevda
hälsan. Variablerna kommer från datamaterialet Eurofounds EWCS-undersökning
från år 2015 (Eurofound, 2015). Variablerna presenteras kort i tabell 1 på nästa sida
och därefter beskrivs varje variabel noggrannare.

34

Sandra Dahlqvist

Tabell 1. Beskrivning av variabler
Utfallsvariabler
Hälsa

Subjektiv allmän hälsa. Dummyvariabel, 1 om bra
hälsa, annars 0.

Balans

Balansen mellan arbets- och privatliv.
Dummyvariabel, 1 om balans, annars 0. Denna
variabel är en förklarande variabel i den första
mätningen.

Förklarande variabler
Kvinna

Dummyvariabel, 1 om kvinna, annars 0.

Ålder

Individens ålder.

Hushållsmedlemmar

Antal medlemmar i hushållet.

Hög utbildningsnivå

Innefattar högre högskoleexamen eller mera.

Sjukdom

Individen har en sjukdom eller ett hälsoproblem.
Dummyvariabel, 1 om ja, annars 0.
Individen vaknar flera ggr/natt. Två grupper
dummyvariabler med ofta och dagligen.
Mängden tid/vecka en individ lägger på investering
i hälsa. Två grupper dummyvariabler med flera
ggr/vecka och dagligen.
Antal arbetstimmar/vecka.

Sömnproblem
Investering i hälsa

Arbetstid
Fast arbetsschema

Flexibelt arbetsschema
Arbetsstress
Erkännande för arbete

Oro över arbete
Påverkningsmöjligheter

Individen har ett arbetsschema som är bestämt av
arbetsplatsen, utan möjlighet till förändring.
Dummyvariabel, 1 om ja, annars 0.
Individen har ett flexibelt arbetsschema.
Dummyvariabel, 1 om ja, annars 0.
Individen upplever stress i arbetet. Två grupper
dummyvariabler med ofta och alltid.
Individen får det erkännande hen förtjänar för sitt
arbete. Två grupper dummyvariabler med ofta och
alltid.
Oroar sig över arbetet efter arbetsdagen. Två
grupper dummyvariabler med ofta och alltid.
Individen har möjlighet att välja el. förändra
arbetstakt och arbetsmängd. Dummyvariabel, 1 om
ja, annars 0.

35

Sandra Dahlqvist

Min frågeställning är hur balansen mellan arbets- och privatliv inverkar på den
självupplevda hälsan. Detta betyder att utfallsvariabeln är den självupplevda hälsan,
det vill säga att hälsan är den faktor jag vill analysera om förändras med hjälp av ett
antal förklarande variabler. I frågeformuläret EWCS 2015 finns en fråga som lyder:
”Hur är ditt allmänna hälsotillstånd?”. Denna fråga används som utfallsvariabel för
den självupplevda hälsan. Svarsalternativen för denna fråga är från 1-5: mycket bra,
bra, acceptabelt, dåligt och mycket dåligt. För att göra det enklare och mera
lättförståeligt i mätningen kodas hälsan till en dummyvariabel som antar endast
värdena 0 eller 1 för dålig eller bra hälsa. Svarsalternativen 1-2, det vill säga mycket
bra och bra, räknar jag som bra hälsa. Svarsalternativen 3-5, det vill säga acceptabelt,
dåligt och mycket dåligt, räknar jag som dålig hälsa. Svarsalternativet acceptabelt
kodar jag som dålig hälsa, eftersom det dels ger en jämnare fördelning mellan bra och
dålig hälsa, dels tolkar jag acceptabel hälsa närmare den sämre sidan än den bättre
sidan av hälsan.
Den andra viktiga faktorn som ingår i frågeställningen är balansen mellan arbetsoch privatliv. I frågeformuläret EWCS 2015 finns det frågor som handlar om balansen
mellan arbets- och privatlivet. Den mest centrala frågan i detta frågekapitel lyder:
”Generellt sett, hur väl passar dina arbetstider med din familj och dina sociala
aktiviteter utanför arbetet?”. Svarsalternativen för denna fråga är från 1-4: mycket väl,
väl, inte särskilt väl och inte alls väl. Denna variabel använder jag för balansen mellan
arbets- och privatliv. Variabeln förenklas till en dummyvariabel som antar värdet 0 vid
dålig balans mellan arbets- och privatlivet, det vill säga vid svarsalternativen 3-4, inte
särskilt väl och inte alls väl. Variabeln antar värdet 1 vid bra balans mellan arbets- och
privatlivet, det vill säga vid svarsalternativen 1-2, mycket väl och väl. Denna variabel
är även utfallsvariabel i den andra mätningen där inverkande faktorer på balansen
mellan arbets- och privatliv undersöks.
Mina hypoteser medför ett antal viktiga variabler som jag behöver ha med i den
ekonometriska mätningen. En konflikt mellan arbets- och privatliv beror oftast på ett
stort antal arbetstimmar. Därför är en viktig variabel för min analys arbetstid, eftersom
min första hypotes är att ett ökat antal arbetstimmar leder till försämrad upplevd hälsa.
I frågeformuläret EWCS 2015 finns det en fråga som lyder: ”Hur många timmar i
veckan arbetar du normalt sett per vecka med ditt huvudsakliga förvärvsarbete?”. Detta
blir variabeln jag använder för arbetstid. På grund av könsroller som fortfarande finns
kvar i samhället är min andra hypotes att kvinnor påverkas i högre grad än män av en
36

Sandra Dahlqvist

obalans mellan arbets- och privatliv. Därför är kön en viktig variabel för analysen. Den
andra hypotesen leder till den tredje hypotesen att kvinnor i högre grad lider av sämre
upplevd hälsa än män utgående från argumenten till den första hypotesen. Även i den
tredje hypotesen är könsvariabeln viktig.
Vidare finns det såväl arbetsrelaterade faktorer som individuella egenskaper som
är viktiga variabler för den ekonometriska analysen. De arbetsrelaterade faktorerna
används främst i mätningen om faktorer som påverkar balansen mellan arbets- och
privatliv. Till de individuella egenskaperna hör ålder, eftersom ökad ålder antas
försämra hälsan. Kön är också en viktig individuell egenskap, vilket jag förklarade i
samband med hypoteserna. I frågeformuläret finns ingen specifik fråga om vilket
civilstånd en individ har, vilket skulle ha varit av betydelse då det antas att ensamhet
försämrar hälsan. Däremot finns det en fråga som lyder: ”Kan du berätta för mig hur
många personer som bor i hushållet, inklusive dig själv?”. Denna variabel används för
att analysera ensamhet och dess inverkan på hälsa.
Utbildning är en betydelsefull variabel, eftersom högre utbildningsnivå antas ha
koppling till bättre hälsa. (Bryant & Zick, 2006) Detta beror främst på att individer
med högre utbildning är mera upplysta om vad som bidrar till en bättre hälsa och
konsekvenserna av en dålig hälsa. I frågeformuläret EWCS 2015 finns en fråga som
lyder: ”Vilken är den högsta utbildning som du har avslutat?”. Denna fråga har
svarsalternativ från 1-10: folkskola, grundskola, yrkesskola eller yrkeskurs,
gymnasium eller studentexamen, specialyrkesexamen, yrkesutbildning på institutnivå,
yrkeshögskola, lägre högskoleexamen, högre högskoleexamen och doktors- eller
licentiatexamen. För denna studie kodas denna variabel om till en dummyvariabel som
antar värdet 1 för hög utbildnings nivå och annars 0. Hög utbildningsnivå innefattar
högre

högskoleexamen

och

doktors-

eller

licentiatexamen.

De

olika

utbildningsnivåerna är irrelevant för denna studie, eftersom jag främst är intresserad
av att mäta om en högre utbildningsnivå har en positiv inverkan på hälsan.
En annan individuell faktor som även tas upp i frågeformuläret är om individen
har hälsoproblem eller en sjukdom, vilket kan påverka hur individen upplever sin
hälsa. Utöver detta är sömn viktigt för hälsan, eftersom människan behöver vila för att
kunna återhämta sig och vara mera motståndskraftig mot sjukdomar och andra
hälsorelaterade problem. Flera studier har visat att det finns ett samband mellan
sömnproblem och försämrad hälsa. (Luyster et al., 2012; Rajaratnam et al., 2011;
Silva-Costa et al., 2015) Ett vanligt sömnproblem som beskrivs i dessa studier är
37

Sandra Dahlqvist

insomni, det vill säga sömnlöshet med kännetecken som lång insomningstid, orolig
sömn med korta eller långa uppvaknanden under natten. Jag väljer därför att ta med en
variabel för sömnproblem. I datamaterialet finns det tre olika typer av sömnproblem,
nämligen insomningsproblem, många uppvaknanden under natten (orolig sömn), och
att man vaknar med en känsla av utmattning. Jag väljer att enbart mäta för många
uppvaknanden under natten, eftersom den har flest observationer av de tre
sömnproblemen.

Variabeln

kodas

om till

två

dummyvariabler,

där

ena

dummyvariabeln mäter för sömnproblem flera gånger i veckan och den andra mäter
för sömnproblem dagligen.
En annan viktig variabel för min frågeställning har med fritid att göra. Enligt
humankapitalteorin kan individen investera i sin hälsa endast under fritiden. I
frågeformuläret finns det en fråga hur ofta individen generellt sett är engagerad i
aktiviteter utanför arbetet med underkategorin sport-, kulturella eller fritidsaktiviteter
utanför hemmet. Jag kommer tolka denna fråga som tiden individen använder på att
investera i sin hälsa, eftersom det inte finns någon annan mera lämplig variabel för att
mäta detta. Denna fråga har svarsalternativ från 1-5: aldrig, mera sällan, flera gånger i
månaden, flera gånger i veckan och dagligen. Variabeln kodas om till två
dummyvariabler, där ena dummyvariabeln mäter för investering i hälsa flera gånger i
veckan och den andra mäter för investering i hälsa dagligen. Endast dessa nivåer av
investering i hälsa inkluderas, eftersom det antas att större investering i hälsa antas
förbättra hälsan enligt humankapitalteorin.
I den andra ekonometriska mätningen undersöks faktorer som påverkar balansen
mellan arbets- och privatliv. I den mätningen inkluderas en del individuella
egenskaper, men det är främst de arbetsrelaterade faktorerna som är i fokus. Variabeln
arbetstid beskrevs redan tidigare, vilken är en viktig faktor för balansen mellan arbetsoch privatliv, eftersom den kan mäta om det finns en tidsbaserad konflikt.
Andra viktiga arbetsrelaterade faktorer är bland annat hur arbetsschemat
bestäms. Två alternativ inkluderas: fast arbetsschema och flexibelt arbetsschema. Fast
arbetsschema är bestämt av arbetsplatsen och innebär att det inte finns utrymme för
förändringar. Flexibelt arbetsschema innebär att individen får bestämma sin arbetstid
inom vissa ramar. Tidigare studier (Fein & Skinner, 2015) har visat att ett flexibelt
arbete har en viss positiv inverkan på hälsan och balansen mellan arbets- och privatliv.
Det finns också oenigheter om flexibelt arbete och specifikt om ett flexibelt

38

Sandra Dahlqvist

arbetsschema leder till en balans mellan arbets- och privatliv (Greenhaus & Beutell,
1985). På grund av oenigheter i tidigare forskning har dessa variabler inkluderats.
En annan arbetsrelaterad variabel som är relevant att inkludera i mätningen är
arbetsstress. Arbetsstress kan anses som en inverkande faktor i påfrestnings- eller
belastningsbaserad konflikt, vilket är viktigt för att veta om en konflikt uppstår mellan
arbets- och privatliv. Därtill finns det en fråga om hur ofta individen fortsätter att oroa
sig över arbetet efter arbetsdagen. Denna variabel relaterar både rollkonfliktsteorin och
teorin om obalans mellan ansträngning och belöning (Greenhaus & Beutell, 1985;
Siegrist, 2012). I rollkonfliktsteorin innebär detta att arbetsrollen inkräktar på
privatlivsrollen, vilket gör att en individs förmåga att ägna sig åt hushålls- och
fritidssysslor försämras. Detta leder även till att individen har mindre tid att använda
på investering i sig själv och sin hälsa, vilket endast sker på fritiden. I teorin om
obalans mellan ansträngning och belöning relaterar detta till individens
överengagemang som gör att individen offrar mera av sin tid på arbetet fastän
arbetsdagen är slut. För att gå vidare in på teorin om obalans mellan ansträngning och
belöning och hur det kunde mätas, finns det en fråga som täcker hela begreppet,
nämligen: ”i vilken utsträckning individen får det erkännande hen förtjänar för sitt
arbete”. Denna variabel benämner jag som erkännande för arbete och den ska mäta
huruvida obalans mellan ansträngning och belöning inverkar på balansen mellan
arbets- och privatliv.
De variabler som har förklarats ovan är de mest centrala för min undersökning.
Många variabler är av samma typ som tidigare studier har använt. (Fein & Skinner,
2015; Leineweber et al., 2013; Lunau et al., 2014) Variabler som inte har använts i
tidigare studier inom samma område baserar sig på det teoretiska ramverket.
I följande kapitel visas deskriptiv statistik över variabler som används och
därefter presenteras metoden för den empiriska analysen.

4.1.2 Deskriptiv statistik
Tabell 2 på nästa sida visar deskriptiv statistik över de variabler som används i den
empiriska mätningen. Statistiken är mätt för alla individer samt för män och kvinnor
för att visa skillnaden mellan dem. Statistiken visar att majoriteten av individerna
upplever sig ha en bra hälsa och en bra balans mellan arbets- och privatliv. Dessutom
39

Sandra Dahlqvist

visar statistiken att majoriteten investerar i sin hälsa dagligen eller flera gånger i
veckan, vilket kan vara en orsak till den höga andelen av bra upplevd hälsa. Därtill
finns det statistik för de individuella egenskaperna och de arbetsrelaterade variablerna.
Tabell 2. Deskriptiv statistik över variabler
Alla
2401 st.

Män
1302 st. (54,2 %)

Kvinnor
1099 st. (45,8 %)

Hälsa: bra

83,42 %

82,57 %

84,44 %

Balans: bra

86,80 %

86,25 %

87,44 %

Investering i hälsa:
Dagligen
Flera ggr/vecka

9,04 %
45,86 %

8,29 %
44,78 %

9,92 %
47,13 %

Ålder, medelvärde

44,7

44,5

44,9

Antal hushållsmedlemmar,
medelvärde

2,77 st

2,83 st

2,70 st

Sjukdom

29,70 %

28,96 %

30,57 %

Sömnproblem:
Dagligen
Flera ggr/vecka

7, 58 %
15,99 %

6,91 %
14,13 %

8,37 %
18,20 %

Hög utbildningsnivå

21,78 %

19,82 %

24,11 %

Arbetstid, medelvärde (h/vecka)

40,74

41,43

39,92

Fast arbetsschema

35,07 %

34,87 %

35,30 %

Flextid

47,86 %

46,93 %

48,95 %

6,08 %
13,91 %

5,99 %
12,67 %

6,19 %
15,38 %

77,68 %

79,26 %

75,80 %

30,40 %
44,86 %

29,49 %
45,24 %

31,48 %
44,40 %

2,08 %
10,75 %

2,23 %
9,37 %

1,91 %
12,37 %

Individuella egenskaper

Arbetsrelaterade variabler

Arbetsstress:
Alltid
Ofta (större delen av tiden)
Påverkningsmöjligheter att
ändra arbetstakt/-mängd
Erkännande för arbete:
Alltid
Ofta (större delen av tiden)
Oro över arbete efter arbetstid:
Alltid
Ofta (större delen av tiden)

40

Sandra Dahlqvist

4.2 Metod
Min frågeställning är hur balansen mellan arbets- och privatliv inverkar på den
självupplevda hälsan. Det här kommer att undersökas ekonometriskt. Utfallsvariabeln
för denna frågeställning är kvalitativ och binär, det vill säga den självupplevda hälsan
har ett binärt utfall i den ekonometriska mätningen. Den mest passande ekonometriska
metoden för denna sorts analys är att använda endera en logitmodell eller probitmodell.
Dessa modeller är sannolikhetsmodeller och används för att mäta binära resultat.
Modellerna får väldigt lika resultat och båda mäter sannolikheten för utfallsvariabeln.
Det är endast tolkningen som skiljer sig en aning. Probitmodellen är dock något
populärare bland nationalekonomer, enligt Wooldridge (2009), så även jag använder
en probitmodell i den ekonometriska mätningen. Den ekonometriska mätningen visar
att hälsan endera har större sannolikhet att vara bra eller dålig utgående från de olika
förklarande variablerna som finns med i analysen. En linjär sannolikhetsmodell
används inte för den här undersökningen, eftersom den är kritiserad för att ge orimliga
prediktioner med sannolikheter som ligger under 0 eller över 1. Sannolikheter ska
egentligen ligga mellan 0 och 1 och modellerna logit och probit är konstruerade så att
de predikterade sannolikheterna ligger mellan 0 och 1. (Wooldridge, 2009)
Tidigare studier i ämnet har däremot använt andra metoder för analysen. Detta
beror på att de flesta inom området har haft en psykologisk eller hälsorelaterad
bakgrund och därmed inget nationalekonomiskt perspektiv. En metod som har använts
är logistisk regressionsanalys, som är det samma som logitmodellen. (Leineweber et
al., 2013) Det finns dessutom varianter på den logistiska regressionen, såsom logistisk
regressionsanalys på flera nivåer (Lunau et al., 2014), eller en hierarkisk
regressionsanalys (Fein & Skinner, 2015; Frone et al., 1996; Frone, 2000). I och med
att jag använder en probitmodell för analysen bidras forskningen inom området med
en ny metodaspekt.
I följande kapitel presenteras teorin bakom probitmodellen.

4.2.1 Probitmodell
En probitmodell beskriver sannolikheten för ett utfall som en icke-linjär funktion av
x-variablerna. Modellen kommer att prediktera sannolikheten för inverkan på hälsa,
41

Sandra Dahlqvist

och hur sannolikheten varierar med balansen mellan arbets- och privatliv och övriga
förklarande variabler. I probitmodellen är utfallsvariabeln yi en binär variabel som
endast kan anta värdet 1 eller 0 med avseende på om hälsan upplevs som bra eller
dålig.
yi = 1, om hälsan upplevs som bra
yi = 0, om hälsan upplevs som dålig
Enligt Wooldridge (2009) kan denna modell skrivas som:
𝑃(𝑦 = 1|𝑥 ) = 𝐺(𝛽0 + 𝛽1 𝑥1 + … + 𝛽𝑘 𝑥𝑘 )

(4.1)

I modellen visas sannolikheten för y = 1 med avseende på de förklarande variablerna.
G är en funktion som endast antar värden mellan 0 och 1: 0 < G(z) < 1. Detta
säkerställer att sannolikheten ligger mellan 0 och 1. I en probitmodell avser G en
standardiserad normalfördelad distributionsfunktion, vilket kan förklaras som en
integral (Wooldridge, 2009):
𝑧

𝐺 (𝑧) = Φ(𝑧) ≡ ∫−∞ 𝜙(𝑣)𝑑𝑣

(4.2)

Min första modell kan därmed skrivas som:
𝑃(ℎä𝑙𝑠𝑎 = 1|𝑥 ) = Φ(𝛽0 + 𝛽1 𝐵𝑎𝑙𝑎𝑛𝑠 + … + 𝛽𝑘 𝑥𝑘 )
Modellen avser sannolikheten för hälsa = 1, det vill säga bra hälsa, med avseende på
de förklarande variablerna x, där första förklarande variabeln är Balans, det vill säga
balansen mellan arbets- och privatliv. Φ avser att det är en normal kumulativ
distributionsfunktion, vilket visar att det är en probitmodell.
För att ge en djupare förståelse för vad balansen mellan arbets- och privatliv
innebär görs en modell med variabeln Balans som utfallsvariabel. Detta är för att
tydliggöra och visa vad som påverkar balansen mellan arbets- och privatliv. Balansen
mellan arbets- och privatliv innehåller faktorer som nödvändigtvis inte påverkar hälsan
direkt, utan det kan handla om faktorer som indirekt påverkar hälsan via balansen. I
teorikapitlet presenterades olika dimensioner av konflikten mellan arbets- och privatliv
42

Sandra Dahlqvist

och det lyftes fram olika arbetsrelaterade faktorer som har relevans för balansen mellan
arbets- och privatliv. Modellen med Balans som utfallsvariabel innehåller individuella
egenskaper och arbetsrelaterade faktorer och den kan skrivas som:
𝑃(𝐵𝑎𝑙𝑎𝑛𝑠 = 1|𝑥) = Φ(𝛽0 + 𝛽1 𝑥1 + … + 𝛽𝑘 𝑥𝑘 )
Modellen avser sannolikheten för balans = 1, det vill säga bra balans, med avseende
på de förklarande variablerna x.
I tolkningen av koefficienterna går det inte att mäta effekten direkt av en
variabel, utan det går enbart att tolka koefficientens förtecken. Det betyder att en
negativ koefficient innebär att sannolikheten minskar med den x-variabeln och en
positiv koefficient betyder att sannolikheten ökar med den x-variabeln. Det går dock
inte att tolka storleken på koefficienten direkt. Genom marginaleffekter för de
förklarande variablerna kan man tolka storleken av varje variabels inverkan på
utfallsvariabeln. Marginaleffekterna innebär förändringen i sannolikheten för y = 1
givet en enhets förändring i en förklarande variabel. Marginaleffekter fås fram genom
partialderivering av probitfunktionen. (Wooldridge, 2009)

4.2.2 Utmaningar
Det finns en del utmaningar med denna undersökning. Ett tvärsnittligt datamaterial
leder till att tolkningen av de kausala sambanden är utmanande. Tolkningen kan bli
otillräcklig, eftersom det inte långsiktigt går att tolka om en obalans i arbets- och
privatliv påverkar den självupplevda hälsan. Det kan därmed uppstå problem med
omvänd kausalitet, som att det istället är hälsan som kan vara en orsak till en obalans
mellan arbets- och privatliv eller de övriga förklarande variablerna. Det samma gäller
för den andra mätningen med balans som utfallsvariabel. Därtill hjälper inte
probitmodellen till att utesluta omvänd kausalitet. Det kan dessutom finnas andra
utomstående

faktorer

som

påverkar

den

självupplevda

hälsan,

såsom

alkoholkonsumtion och rökning.

43

Sandra Dahlqvist

5 Resultat, analys och diskussion
I det här kapitlet diskuteras resultaten och hur de anknyter till hälsan. Därtill relateras
resultaten till den tidigare forskningen inom området och till avhandlingens teoretiska
ramverk. Efter det presenteras diagnostik för de estimerade modellerna.
I tabell 3 på sida 48 sammanfattas resultaten för hur balansen mellan arbets- och
privatliv och andra förklarande variabler inverkar på sannolikheten för en bra
självupplevd hälsa. I tabell 3 redovisas probitestimaten för fyra modeller där jag
successivt lagt till flera förklarande variabler för att kunna se hur resultaten förändras.
Dessa resultat tolkas endast utifrån koefficientens förtecken. I tabell 3 visas även
marginaleffekterna för probitestimaten, vilket möjliggör en exaktare tolkning av varje
x-variabel. I tabell 4 visas probitresultat och dess marginaleffekter för faktorer som
inverkar på balansen mellan arbets- och privatliv. I denna mätning har bland annat
effekten av arbetsrelaterade faktorer mätts. En mätning av faktorer som inverkar på
balansen mellan arbets- och privatliv tydliggör vad balansen innebär och vad som
påverkar den. Mätningen gör det även möjligt att avgöra om faktorer som inverkar på
balansen mellan arbets- och privatliv kunde ha en indirekt inverkan på den
självupplevda hälsan.

5.1 Resultat för faktorer som inverkar på den självupplevda hälsan
I detta kapitel redogörs resultaten för sambandet mellan självupplevd hälsa och
balansen mellan arbets- och privatliv samt andra faktorer som antas påverka den
självupplevda hälsan. Jag tar endast fasta på de mest centrala resultaten för den här
undersökningen och en djupare analys och diskussion av resultaten görs i ett senare
kapitel.
De viktigaste resultaten för denna studie är att balansen mellan arbets- och
privatliv har ett tydligt och positivt samband med upplevd hälsa, vilket svarar på
avhandlingens frågeställning. Resultatet tyder på att det inte finns några direkta
könsskillnader i upplevd hälsa samt att kvinnor som har balans mellan arbets- och
privatliv inte har ett samband med upplevd hälsa. Detta är centralt för studien, eftersom
hypoteserna om könsskillnader kan förkastas. Resultaten visar även att arbetstid inte
44

Sandra Dahlqvist

har en direkt inverkan på den självupplevda hälsan, vilket inte ger stöd för hypotesen
att ökad arbetstid leder till sämre upplevd hälsa. Vidare finns ett positivt samband
mellan ökad investering i hälsa och självupplevd hälsa. Detta är ett viktigt resultat,
eftersom det stöds av humankapitalteorin om investering i hälsa. Dessa resultat
analyseras och diskuteras i kapitel 5.3. Härefter presenteras resultaten för varje modell
mera detaljerat.
I tabell 3 i modell 1 har jag enbart mätt hur balansen mellan arbets-och privatliv
inverkar på den självupplevda hälsan. Modell 1 visar att balansen har ett statistiskt
signifikant samband med upplevd hälsa. Resultaten tyder på att de som har en bra
balans mellan arbets- och privatliv har ungefär 10,8 procent större sannolikhet att ha
en bra självupplevd hälsa jämfört med dem som har en dålig balans. Detta är i linje
med vad man i tidigare studier har kommit fram till om sambandet mellan upplevd
hälsa och balansen mellan arbets- och privatliv (Fein & Skinner, 2015; Johansson,
2002; Leineweber et al., 2013; Lunau et al., 2014).
I modell 2 har förutom balansen mellan arbets- och privatliv, även individuella
egenskaper inkluderats. De individuella egenskaperna som har inkluderats är kön,
ålder, antal hushållsmedlemmar, hög utbildningsnivå, sjukdom och sömnproblem.
Resultaten i modell 2 visar att balansen fortfarande är starkt signifikant, men värdet
har däremot minskat något. Detta beror troligen på att flera variabler har inkluderats
och att balansen i modell 1 fångade upp effekten av de individuella egenskaperna.
Modell 2 visar att kvinnor har ungefär 2,9 procent större sannolikhet att ha en
bra självupplevd hälsa jämfört med män. I tidigare studier har det främst tagits fasta
på könsskillnader i balansen mellan arbets- och privatliv och hur det har inverkat på
hälsan, vilket gör att jag inte kan relatera de tidigare studierna till resultaten i denna
modell. Genom att inkludera en interaktionsterm mellan kvinna och balans möjliggör
det att testa hypoteserna om könsskillnader samt kunna relatera till tidigare studier om
könsskillnader. Detta görs i modell 4.
I modell 2 tyder resultaten på att ålder inte har ett signifikant samband med
upplevd hälsa. Koefficienten för ålder är dessutom positiv, vilket inte är så intuitivt,
eftersom hälsan vanligtvis blir sämre när man blir äldre. Detta kan dock bero på att
ålder och hälsa inte har ett linjärt samband, det vill säga att hälsan eventuellt blir bättre
till en viss ålder och sedan blir negativ. Det här testas i modell 4.
Vidare har antal hushållsmedlemmar ingen signifikant inverkan på den självupplevda
hälsan. Det enda som kan konstateras är att koefficienten är positiv, vilket ger en viss
45

Sandra Dahlqvist

antydan till att ett ökat antal hushållsmedlemmar skulle leda till en större sannolikhet
för en bra självupplevd hälsa. Detta är intuitivt med tanke på att ensamhet antas leda
till en sämre upplevd hälsa.
En annan individuell egenskap är hög utbildningsnivå. Resultaten visar ett
positivt samband mellan upplevd hälsa och hög utbildningsnivå. Hög utbildningsnivå
indikerar att sannolikheten för en bra upplevd hälsa ökar med ungefär 5,8 procent.
Detta är i linje med vad Bryant och Zick (2006) lyfte fram om sambandet mellan
utbildning och hälsa.
Vidare visar resultaten för att ha en sjukdom eller ett hälsoproblem ett starkt
signifikant och negativt samband med självupplevd hälsa. Enligt resultaten innebär en
sjukdom 19,6 procent mindre sannolikhet för en bra självupplevd hälsa. Även
sömnproblem har ett starkt signifikant och negativt samband med upplevd hälsa. Dessa
resultat är förväntade, men det bör noteras att omvänd kausalitet kan ge missvisande
resultat i det här fallet, det vill säga att en sämre hälsa kan leda till sömnproblem och
sjukdomar.
I modell 3 har ytterligare arbetstid och investering i hälsa inkluderats. Resultaten
i modell 3 skiljer sig väldigt lite från modell 2. Inverkan av hög utbildningsnivå på
självupplevd hälsa har även minskat något, vilket troligen betyder att variabeln
fångade upp effekten av investering i hälsa i modell 2. Ökad utbildningsnivå antas vara
kopplad till bättre hälsa, eftersom det innebär att en individ är mera upplyst om vad
som bidrar till en bättre hälsa, det vill säga i det här fallet att ägna sig åt investering i
hälsa (Bryant & Zick, 2006). Investering i hälsa har ett starkt och positivt samband
med upplevd hälsa.
Vidare har arbetstid ingen statistiskt signifikant inverkan på upplevd hälsa, vilket
tyder på att arbetstid inte har en direkt inverkan på upplevd hälsa. Detta kom också
Fein och Skinner (2015) fram till. Det enda som kan konstateras är att koefficienten är
positiv, vilket ger en antydan till att ett ökat antal arbetstimmar skulle öka
sannolikheten för en bra upplevd hälsa. Detta är motsägelsefullt med tanke på min
hypotes om att ökat antal arbetstimmar leder till sämre upplevd hälsa. En orsak till att
arbetstid har ett positivt samband i modellen kan vara att arbetstid inte har ett linjärt
samband med hälsa, det vill säga att vid ett visst antal arbetstimmar svänger troligen
effekten och individen upplever sämre hälsa. Detta testas i modell 4.
I modell 4, som är den slutgiltiga modellen, har en kvadratisk term av ålder och
arbetstid inkluderats samt en interaktionsterm mellan kvinna och balans. Orsaken till
46

Sandra Dahlqvist

att en interaktionsterm har inkluderats mellan kvinna och balans är för att testa
hypotesen om att kvinnor i högre grad påverkas av en obalans mellan arbets- och
privatliv och att detta leder till sämre upplevd hälsa. I denna modell är varken effekten
av att vara kvinna eller effekten av interaktionstermen statistiskt signifikant, vilket
tyder på att jag inte får stöd för hypoteserna i det här datamaterialet. Resultaten tyder
därmed på att självupplevd hälsa inte påverkas av att kvinnor upplever obalans mellan
arbets- och privatliv. Att det inte verkar finnas könsskillnader är linje med en del
tidigare studier (Frone et al., 1996; Frone, 2000; Lunau et al., 2014).
Vidare har en kvadratisk term av ålder inkluderats, eftersom jag utifrån modell
3 konstaterade att ålder troligtvis inte har ett linjärt samband med hälsa. Varken ålder
eller ålder2 är statistiskt signifikant i modellen, vilket tyder på att det inte finns något
samband mellan ålder och upplevd hälsa. En kvadratisk term av arbetstid har även
inkluderats. Varken arbetstid eller arbetstid2 är statistiskt signifikant i denna modell
och arbetstid är inte heller signifikant i modell 3, vilket tyder på att arbetstid inte har
något direkt samband med upplevd hälsa. I det här datamaterialet får jag därmed inget
stöd för den första hypotesen om att ett ökat antal arbetstimmar leder till en sämre
självupplevd hälsa.

47

Sandra Dahlqvist

Tabell 3.
Resultat för
inverkan av
balansen
mellan
arbets- och
privatliv,
individuella
faktorer och

48

Sandra Dahlqvist

5.2 Resultat för faktorer som påverkar balansen mellan arbets- och privatliv
I det här kapitlet presenteras resultaten för faktorer som antas påverka balansen mellan
arbets- och privatliv. Resultaten ska ge en utökad uppfattning om vad balansen mellan
arbets- och privatliv innebär och vad som påverkar den. I modellen har det inkluderats
ett antal individuella egenskaper och arbetsrelaterade variabler.
Några av de viktigaste resultaten i modellen är att arbetstid, arbetsstress och oro
över arbetet efter arbetstid har ett negativt samband med balansen mellan arbets- och
privatliv, vilket är i linje med rollkonfliktsteorin om en tidsbaserad konflikt och en
påfrestnings- eller belastningsbaserad konflikt (Greenhaus & Beutell, 1985).
Arbetsstress har även grund i teorin om bevarande av resurser som är en av
stressteorierna. Ett annat centralt resultat är att erkännande för sitt arbete ökar
sannolikheten för en bra balans mellan arbets- och privatliv, vilket är i linje med teorin
om obalans mellan ansträngning och belöning. Flexibelt arbetsschema har även
tidigare studerats i samband med balansen mellan arbets- och privatliv och visat sig
vara en påverkande faktor (Fein & Skinner, 2015), vilket även mina resultat visar.
I tabell 4 på nästa sida är det främst de arbetsrelaterade variablerna som har ett
starkt samband med balansen mellan arbets- och privatliv. Resultaten tyder på att ingen
av de individuella egenskaperna (kön, ålder, hög utbildningsnivå) har en inverkan på
balansen. Det är endast antal hushållsmedlemmar som har en svag och liten inverkan
på sannolikheten för en bra balans.
Vidare har alla inkluderade arbetsrelaterade variabler ett starkt samband med
balansen mellan arbets- och privatliv. Resultaten visar att en enhetsökning av arbetstid
minskar sannolikheten för en bra balans med ungefär 0,7 procent. Även arbetsstress
och att oroa sig över arbetet efter arbetsdagens slut har en negativ inverkan på balansen
mellan arbets- och privatliv. Om en individ har möjligheter att påverka arbetstakten
och arbetsmängden samt att få erkännande för det arbete som görs tyder resultaten
däremot på att sannolikheten för en bra balans ökar. Resultaten visar även att ett
flexibelt arbetsschema ökar sannolikheten för en bra balans med ungefär 4,9 procent
och att ett fast arbetsschema utan möjlighet till förändringar ger en minskad
sannolikhet för en bra balans med 3,9 procent.

49

Sandra Dahlqvist

Tabell 4. Faktorer som påverkar balansen mellan arbets- och privatliv:
probitresultat och dess marginaleffekter
VARIABLER
Kvinna
Ålder
Ålder2
Antal hush.medlemmar
Hög utbildningsnivå
Arbetstid
Arbetsstress, ofta
Arbetsstress, alltid
Påverkningsmöjligheter
Erkännande för arbete, ofta
Erkännande för arbete, alltid
Oro över arbete, ofta
Oro över arbete, alltid
Flextid
Fast arbetsschema
Konstant
Antal observationer
Pseudo R2

(1)
Modell 1

(2)
Marginaleffekter

-0,0115
(0,0716)
0,00655
(0,0250)
2,49e-05
(0,000292)
-0,0467*
(0,0274)
0,0956
(0,0918)
-0,0390***
(0,00533)
-0,434***
(0,0922)
-0,266**
(0,131)
0,230***
(0,0792)
0,249***
(0,0821)
0,440***
(0,0969)
-0,428***
(0,101)
-0,591***
(0,196)
0,264***
(0,0988)
-0,212**
(0,0995)
2,273***
(0,560)

-0,00211
(0,0132)
0,00120
(0,00459)
4,58e-06
(5,36e-05)
-0,00858*
(0,00504)
0,0176
(0,0169)
-0,00717***
(0,000961)
-0,0798***
(0,0168)
-0,0489**
(0,0240)
0,0424***
(0,0145)
0,0457***
(0,0151)
0,0809***
(0,0178)
-0,0787***
(0,0184)
-0,109***
(0,0360)
0,0485***
(0,0182)
-0,0390**
(0,0183)

2,401
0,135

2,401

Notera: Utfallsvariabeln är balansen mellan arbets- och privatliv. Standarfelen för estimaten är angivna inom
parenteser. Signifikansnivåerna för effekterna är markerade med ***, ** eller * och dessa betecknar
signifikans på 1-, 5- och 10-procentsnivån. Pseudo R2 är en slags förklaringsgrad som visar förhållandet av
vad modellen lyckas förklara mellan enbart interceptet och hela modellen.

50

Sandra Dahlqvist

5.3 Diskussion och analys
I det här kapitlet analyseras och diskuteras de mest centrala resultaten och hur de
anknyter till det teoretiska ramverket.
Ett av de viktigaste resultaten för denna studie är att balansen mellan arbets- och
privatliv har ett tydligt och positivt samband med upplevd hälsa, vilket besvarar
frågeställningen för den här studien. Det positiva sambandet har också påvisats i
tidigare studier (Lunau et al., 2014), vilket förstärker antagandet om att en bättre balans
mellan arbets-och privatliv förbättrar hälsan.
För att bättre koppla detta resultat till teorin behövs faktorerna som inverkar på
balansen mellan arbets- och privatliv. Arbetstid visade sig påverka balansen negativt,
vilket kan relateras till rollkonfliktsteorin om konflikten mellan arbets- och privatliv
(Greenhaus & Beutell, 1985). I det här fallet handlar det följaktligen om en tidsbaserad
konflikt, där arbetstid tar sig uttryck i endera ett stort antal arbetstimmar i veckan eller
övertid. Detta begränsar en individ från att ägna sig åt angelägenheter i privatlivet,
såsom investering i hälsa. I datamaterialet för denna studie var medelvärdet cirka 41
arbetstimmar i veckan, vilket kan tyckas vara lågt i jämförelse med över 60
arbetstimmar i veckan som i studien av Song et al. (2014). I Norden är arbetstiden
väldigt långt reglerad och ligger mellan 37-40 timmar i veckan. (Arbeidstilsynet, 2020;
Beskaeftigelsesministeriet, 2018; Galte Schermer, 2019; Statistikcentralen, 2019)
Detta kunde tolkas som att de flesta i Norden har en bra balans mellan arbets- och
privatliv, åtminstone ur ett tidsbaserat perspektiv. I den deskriptiva statistiken anger
86,6 % att de har en bra balans mellan arbets- och privatliv, vilket är en klar majoritet.
Däremot behöver inte 37-40 arbetstimmar i veckan betyda att alla individer upplever
att det är en lämplig arbetsmängd för en bra balans. En del individer upplever troligen
att de inte hinner med sådant de vill i privatlivet på grund av arbetstiden, vilket gör att
en ökad arbetstid har ett negativt samband med balans även i Norden.
Vidare visade resultaten att arbetstid inte har någon direkt inverkan på den
upplevda hälsan, vilket förkastar min hypotes att ökad arbetstid leder till sämre hälsa.
Arbetstid kan däremot tolkas ha en indirekt inverkan på upplevd hälsa, eftersom
arbetstiden påverkar sannolikheten för en bra balans mellan arbets- och privatliv och
en bra balans ökar sannolikheten för en bra upplevd hälsa. Detta är naturligt med tanke
på att en individ troligen hinner investera mera i sin hälsa om arbetstiden inte tar all
tid av individen. Arbetstiden i sig påverkar inte hälsan, utan det är möjligheten att
51

Sandra Dahlqvist

investera i sin hälsa som är avgörande. Det här lyfte även Bryant och Zick (2006) fram
i humankapitalteorin om investering i hälsa, det vill säga att en individ investerar i sin
hälsa på fritiden efter arbetstid och efter att hushållsarbete har gjorts.
Därtill finns det inga betydande könsskillnader i upplevd hälsa. Kvinnor som
upplever att de har en balans mellan arbets- och privatliv visade sig inte heller öka
sannolikheten för en bra upplevd hälsa. Dessa resultat förkastar hypoteserna om
könsskillnader. Orsaken till att det inte finns några könsskillnader kan bero på att detta
är testat för de nordiska länderna, vilka är kända för att ha ett väldigt jämställt samhälle
(Borchorst & Siim, 2008; Haas & Rostgaard, 2011). I stor utsträckning deltar både
mannen och kvinnan i arbetskraften och i hushållsarbetet lika mycket (Björklund et
al., 2014). I tabell 3 visade resultaten i modell 2 och 3 att vara kvinna däremot hade ett
visst samband med en bra upplevd hälsa. Detta kan bero på att kvinnor har högre
utbildning än män i det här datamaterialet. Därtill visar den deskriptiva statistiken att
kvinnor investerar mera i hälsa än män, vilket tyder på att ökad utbildningsnivå faktiskt
har ett samband med ökad investering i hälsa, som också Bryant och Zick (2006) lyfte
fram.
Vidare tyder resultaten på att arbetsstress och oro över arbetet efter arbetstid har
en negativ inverkan på balansen mellan arbets- och privatliv. Dessa är tecken på en
påfrestnings- eller belastningsbaserad rollkonflikt (Greenhaus & Beutell, 1985). Det
här betyder att arbetsstress kan göra att en individ känner sig så belastad att det
påverkar privatlivet då individen inte har ork för hushålls- och fritidssysslor. Detta
händer troligen också om individen känner oro över arbetet efter arbetstid, eftersom
det mera konkret betyder att individens tid i privatlivet används till att oroa sig över
arbetet. Detta leder därefter till att mindre tid används på investering i hälsa, vilket
innebär att arbetsstress och oro över arbete har en indirekt inverkan på den upplevda
hälsan.
Det indirekta sambandet mellan arbetsstress och investering i hälsa kan
dessutom stödas av teorin om bevarande av resurser (Hobfoll, 2001). Teorin om
bevarande av resurser handlar om att stress minskar mängden resurser. I detta fall
tolkas det som att arbetsstress minskar resurserna i hälsokapitalet, det vill säga att
hälsan försämras. Därmed fås ytterligare stöd för att arbetsstress har en indirekt negativ
inverkan på den upplevda hälsan. Arbetsstress och oro över arbete kan därför vara en
orsak till den höga sjukfrånvaron i Norden och den allt ökande andelen psykisk ohälsa.
Detta stöds ytterligare av ett flertal studier där det påvisats ett samband mellan
52

Sandra Dahlqvist

arbetsrelaterad stress och både psykiska och fysiska hälsorelaterade problem (Blix et
al., 1994; Tyssen et al., 2000; van Daalen et al., 2009).
Vidare är resultatet att erkännande för sitt arbete ökar sannolikheten för en bra
balans mellan arbets- och privatliv centralt, eftersom det stöds av teorin om obalans
mellan ansträngning och belöning (Siegrist, 2012). Då en individ får erkännande för
sitt arbete minskar det att stress uppstår på arbetet, vilket kan kopplas till att ingen
påfrestnings- eller belastningsbaserad konflikt uppstår (Greenhaus & Beutell, 1985).
Detta är positivt för balansen mellan arbets- och privatliv och den upplevda hälsan.
Erkännande för sitt arbete kan därmed tolkas ha en indirekt inverkan på den upplevda
hälsan, eftersom det minskar att stress uppstår på arbetsplatsen, så att individen har ork
att göra hushålls- och fritidssysslor och därtill investera i sin hälsa. En obalans mellan
ansträngning och belöning har dessutom visats ha ett samband med stressrelaterade
sjukdomar och försämrad självupplevd hälsa och dessutom ökad sjukfrånvaro
(Låftman et al., 2015; Schreuder et al., 2010). Detta kan även förklara den höga
sjukfrånvaron i de nordiska länderna.
Resultaten visade att även ett flexibelt arbetsschema ökar sannolikheten för en
bra balans mellan arbets- och privatliv. Detta stöds av att Greenhaus och Beutell (1985)
lyfte fram att ett icke-flexibelt arbetsschema kan leda till en konflikt mellan arbetsoch privatliv. Hur en individs arbetsschema är bestämt lyfts fram i teorin om den
tidsbaserade rollkonflikten (Greenhaus & Beutell, 1985). Ett flexibelt arbetsschema
gör det möjligt för individen att bättre kunna samordna behoven i arbetet och de behov
som privatlivet medför. Det bör dock noteras att ett flexibelt arbetsschema inte behöver
passa för alla. I Norden är det relativt utbrett att ha ett flexibelt arbetsschema (Anttila
et al., 2015; Kerkhofs et al., 2008), vilket enligt resultaten tyder på en positiv inverkan
på balansen mellan arbets- och privatliv i Norden.
Resultaten som jag har lyft fram är de viktigaste för den här studien. Det bör
dock framhållas att de undersökta faktorerna som har samband med balansen mellan
arbets- och privatliv och den självupplevda hälsan inte behöver vara en heltäckande
bild av vad som påverkar balansen och hälsan. Det finns sannolikt andra påverkande
faktorer som jag har valt att inte lyfta fram i den här studien. Det är dessutom endast
Norden som har undersökts, vilket betyder att dessa resultat endast är riktgivande för
andra delar av världen.
I följande kapitel redogörs diagnostik för hur väl de empiriska mätningarna är
utförda.
53

Sandra Dahlqvist

5.4 Diagnostik för de empiriska modellerna
För att avgöra om valet av variabler är ändamålsenligt i de empiriska modellerna
sammanställs en korrelationsmatris. Enligt Wooldridge (2009) är en huvudregel att
förklarande variabler inte ska korrelera med varandra, vilket gäller för alla typer av
regressionsmodeller. Detta beror på att det annars blir utmanande att avgöra vad som
egentligen påverkar variationen i utfallsvariabeln ifall det finns en stark korrelation
mellan två eller flera variabler.
I appendix 1 i tabell 5 visas korrelationerna mellan förklaringsvariablerna från
den första empiriska mätningen där självupplevd hälsa är utfallsvariabel. Det finns
inga starka korrelationer mellan någon av variablerna. De flesta korrelationerna ligger
under 0,1, vilket är lågt. Detta betyder att variablerna i den första mätningen undviker
multikollinearitet, det vill säga en hög korrelation mellan förklarande variabler
(Wooldridge, 2009).
Tabell 6 i appendix 1 visar korrelationerna mellan förklaringsvariablerna från
den andra empiriska mätningen där balansen mellan arbets- och privatliv är
utfallsvariabel. Det finns ytterst få starka relationer mellan variablerna. De flesta
korrelationerna ligger under eller nära 0,2, vilket är lågt. Den enda starka korrelationen
är mellan fast arbetsschema och flexibelt arbetsschema. Detta är naturligt, eftersom de
båda variablerna handlar om hur arbetsschemat är bestämt. Det här påverkar inte mitt
val av variabler, eftersom jag endast beaktar flexibelt arbetsschema av de två
variablerna i modellen.
Korrelationsmatriserna tar endast i beaktande linjära samband mellan
variablerna. Ett test för att mäta multikollinearitet för andra starka samband mellan
variablerna är genom ett så kallat VIF-test4. Om värdet är över tio kan det anses som
att modellen lider av multikollinearitet (Wooldridge, 2009). VIF-testet gjordes för de
båda empiriska mätningarna och visas i tabell 7 och 8 i appendix 1. Testet tyder på att
ingen av modellerna lider av multikollinearitet, eftersom alla värden ligger inom
acceptabla gränser.
Vidare har McFaddens pseudo R2 uppmätts för varje modell. Detta är en slags
förklaringsgrad (mellan 0 och 1) som visar förhållandet av vad modellen lyckas
förklara mellan enbart interceptet och hela modellen (Wooldridge, 2009). Enligt Hagle

4

VIF står för ”variance inflation factor” på engelska

54

Sandra Dahlqvist

och Mitchell (1992) samt Windmeijer (1995) är pseudo R2 något man ska beakta med
försiktighet, men förklaringsgraden kan till viss del utvärdera hur väl en modell
presterar. McFadden (1977), som har utvecklat denna pseudo R2, menar att pseudo R2
vanligtvis är betydligt lägre än förklaringsgraden R2 i vanliga OLS-regressioner.
Modeller med pseudo R2 mellan 0,2-0,4 kan anses representera en mycket bra
prestation. I den slutgiltiga modellen (modell 4) i tabell 3 är pseudo R 2 ungefär 0,18,
vilket inte är långt ifrån 0,2. Detta betyder att modellen lyckas prestera relativt väl
jämfört med om det bara var interceptet i modellen. I tabell 4 är pseudo R2 för modellen
ungefär 0,14. Detta betyder att modellen inte lyckas prestera lika bra, men modellen
är ändå bättre än om endast interceptet är med i modellen. Orsaken till att pseudo R 2
är något lägre i tabell 4 kan bero på att det sannolikt finns flera faktorer som påverkar
balansen mellan arbets- och privatliv och som inte inkluderades i denna modell.
I följande kapitel sammanfattas denna avhandling och slutsatser presenteras.

55

Sandra Dahlqvist

6 Sammanfattning och slutsatser
Syftet med denna avhandling har varit att undersöka balansen mellan arbets- och
privatliv och dess inverkan på den självupplevda hälsan samt att undersöka om det
finns könsskillnader i dessa frågor. Därtill har det varit av relevans att undersöka
hurdan inverkan arbetsrelaterade faktorer har på balansen mellan arbets- och privatliv
samt att avgöra om det finns ett indirekt samband mellan arbetsrelaterade faktorer och
självupplevd hälsa. Norden undersöktes, eftersom det inte har gjorts någon studie för
enbart

Norden

tidigare.

Den

oroväckande

statistiken

om

de

höga

sjukfrånvarokostnaderna gör det intressant att undersöka om balansen mellan arbetsoch privatliv har en inverkan på individernas upplevda hälsa i Norden.
Inom tidigare forskning som berör självupplevd hälsa har man bland annat
försökt undersöka inverkan av ett stort antal arbetstimmar. Det har dock varit
problematiskt att hitta ett direkt samband mellan dessa två. Därför har man istället
undersökt antalet arbetstimmars inverkan på hälsan via balansen mellan arbets- och
privatliv (Fein & Skinner, 2015; Lunau et al., 2014). Tidigare forskning har kommit
fram till att en sämre balans mellan arbets- och privatliv leder till en sämre
självupplevd hälsa. Det har därtill inte funnits en enhetlig linje om könsskillnader. Tre
hypoteser kunde ställas upp till följd av den tidigare forskningen. Den första hypotesen
var att ett ökat antal arbetstimmar leder till sämre upplevd hälsa. Den andra hypotesen
var att kvinnor i högre grad påverkas av en obalans mellan arbets- och privatliv, vilket
leder till den tredje hypotesen att kvinnor i högre grad lider av sämre upplevd hälsa.
Det viktigaste inom det teoretiska ramverket var bland annat humankapitalteorin
med fokus på investering i hälsa, eftersom teorin lyfter fram vad som är viktigt för att
en individ ska kunna förbättra sin hälsa. Teorin betonar att individen främst behöver
tid för att kunna investera i sin hälsa. Därtill var rollkonfliktsteorin central, eftersom
den tog upp när en konflikt uppstår mellan arbets- och privatliv samt att det finns tre
dimensioner av konflikten. Dessa dimensioner är tidsbaserad konflikt, påfrestningseller belastningsbaserad konflikt och beteendebaserad konflikt. Denna teori bidrog till
att förstå vad som påverkar balansen mellan arbets- och privatliv. Vidare var två
stressteorier väsentliga, det vill säga teorin om bevarande av resurser och teorin om
obalans mellan ansträngning och belöning. Dessa tog upp vad som påverkar stress på
arbetet och hur det kan påverka hälsan.
56

Sandra Dahlqvist

Frågeställningen undersöktes med hjälp av två probitmodeller, där den ena undersökte
faktorer som inverkar på den självupplevda hälsan och den andra undersökte faktorer
som påverkar balansen mellan arbets- och privatliv. Ett tvärsnittligt datamaterial
användes, vilket leder till utmaningar i tolkningen av resultaten, eftersom jag inte
kunde undersöka detta för en längre tid. Problem med omvänd kausalitet var också
något som beaktades. Balansen mellan arbets- och privatliv undersöktes dessutom
endast ur den tidsbaserade och påfrestnings- eller belastningsbaserade dimensionen,
vilket inte ger en heltäckande bild av balansen då den beteendebaserade dimensionen
saknades.
Det mest centrala resultatet var att en bra balans mellan arbets- och privatliv har
en positiv inverkan på den självupplevda hälsan. Däremot har ökad arbetstid inget
direkt samband med upplevd hälsa, men arbetstid har ett starkt samband med balansen
mellan arbets- och privatliv. Detta kan tolkas som att det finns ett indirekt samband
mellan ökad arbetstid och sämre upplevd hälsa. Det fanns därtill inga könsskillnader i
varken den självupplevda hälsan eller balansen mellan arbets- och privatliv, vilket
gjorde att de hypoteserna förkastades. Vidare visade sig investering i hälsa ha ett
förväntat positivt samband upplevd hälsa.
Mina slutsatser är att det även i Norden är viktigt att ha en bra balans mellan
arbets- och privatliv för en bra självupplevd hälsa. Norden är dessutom ett att av de
mera jämställda områdena i världen, vilket troligen bidrar till att det inte finns
könsskillnader i resultaten för denna studie. Därtill finns det en hel del som påverkar
balansen mellan arbets- och privatliv som kan tolkas påverka den självupplevda hälsan
indirekt, såsom att ökad arbetstid minskar tiden som individen kan använda på
investering i hälsa samt att arbetsstress och oro över arbetet belastar individen på ett
sådant sätt att det tar av den tid som kan användas på investering i hälsa. Investering i
hälsa är därför en återkommande viktig faktor för den självupplevda hälsan. Med andra
ord finns det fortfarande en del som kan förbättras på den nordiska arbetsmarknaden
för att bidra till en bra balans mellan arbets- och privatliv och en bra hälsa.
Denna studie har bidragit med nationalekonomiska insikter i ämnet, eftersom
den har tagit fasta på hur viktig investering i hälsa är för den självupplevda hälsan.
Trots resultaten finns det en hel del outforskade faktorer som sannolikt kan ha en
inverkan. Det finns därmed utrymme för vidare forskning inom området. Till skillnad
från denna studie skulle det vara av intresse att undersöka detta under en längre period
för att kunna bekräfta de undersökta sambanden.
57

Sandra Dahlqvist

7 Källförteckning
Anttila, T., Oinas, T., Tammelin, M., & Nätti, J. (2015). Working-time regimes and
work-life balance in europe. European Sociological Review, 31(6), 713-724.
Arbeidstilsynet. (2020). Working hours. URL:
https://www.arbeidstilsynet.no/en/working-conditions/working-hours/ [Hämtat:
21.04.2020]
Arbets- och näringsministeriet. (2019). Arbetstidslagen reformeras. URL:
https://tem.fi/sv/artikel/-/asset_publisher/tyoaikalaki-uudistuu [Hämtat: 13.11.2019]
Becker, G. S. (1993). A treatise on the family. Cambridge: Harvard University Press.
Beskaeftigelsesministeriet. (2018). Rules and rights - when working in denmark. The
Danish Ministry of Employment.
Björklund, A., Edin, P., Fredriksson, P., Holmlund, B., & Wadensjö, E. (2014).
Arbetsmarknaden (4th ed.). Lund: Studentlitteratur.
Blix, A. G., Cruise, R. J., Mitchell, B. M., & Blix, G. G. (1994). Occupational stress
among university teachers. Educational Research, 36(2), 157-169.
Borchorst, A., & Siim, B. (2008). Woman-friendly policies and state feminism:
Theorizing scandinavian gender equality. Feminist Theory, 9(2), 207-224.
Borg, V., Andersen Nexø, M., Kolte, I. V., & Friis Andersen, M. (2010). Hvidbog
om mentalt helbred, sygefravær og tilbagevenden til arbejde. Det Nationale
Forskningscenter for Arbejdsmiljø.
Boschini, A. D., Jonung, C., & Persson, I. (2005). Genusperspektiv på
nationalekonomi. Högskoleverket i samarbete med Nationella sekretariatet för
genusforskning.
Bryant, W. K., & Zick, C. D. (2006). The economic organization of the household
(2nd edition ed.) Cambridge University Press.
Clark, S. C. (2000). Work/family border theory: A new theory of work/family
balance. Human Relations, 53(6), 747-770.
Eurofound. (2015). European working conditions surveys (EWCS). URL:
https://www.eurofound.europa.eu/surveys/european-working-conditions-surveys
[Hämtat: 13.11.2019]
Eurostat. (2020). Befolkningsstruktur och åldrande. URL:
https://ec.europa.eu/eurostat/statisticsexplained/index.php?title=Population_structure_and_ageing/sv [Hämtat: 29.04.2020]

58

Sandra Dahlqvist

Fein, E. C., & Skinner, N. (2015). Clarifying the effect of work hours on health
through work–life conflict. Asia Pacific Journal of Human Resources, 53(4), 448470.
Finansministeriet og Beskæftigelsesministeriet. (2018). Økonomisk analyse:
Sygefravær i den offentlige sektor. Finansministeriet og Beskæftigelsesministeriet.
Frone, M. R. (2000). Work–family conflict and employee psychiatric disorders: The
national comorbidity survey. Journal of Applied Psychology, 85(6), 888.
Frone, M. R., Russell, M., & Barnes, G. M. (1996). Work–family conflict, gender,
and health-related outcomes: A study of employed parents in two community
samples. Journal of Occupational Health Psychology, 1(1), 57.
Galte Schermer, I. (2019). Arbetstid. URL:
https://www.ekonomifakta.se/Fakta/Arbetsmarknad/Arbetstid/Arbetstid/ [Hämtat:
21.04.2020]
Greenhaus, J. H., & Beutell, N. J. (1985). Sources of conflict between work and
family roles. Academy of Management Review, 10(1), 76-88.
Grunfelder, J., Norlén, G., Randall, L., & Sánchez Gassen, N. (2020). State of the
nordic region 2020. Nordic Council of Ministers.
Haas, L., & Rostgaard, T. (2011). Fathers' rights to paid parental leave in the nordic
countries: Consequences for the gendered division of leave. Community, Work &
Family, 14(2), 177-195.
Hagle, T. M., & Mitchell, G. E. (1992). Goodness-of-fit measures for probit and
logit. American Journal of Political Science, 762-784.
Hakola, T., Härmä, M., Puttonen, S., Ropponen, A. & Sallinen, M. (2019). Työaika.
URL: https://www.ttl.fi/tyontekija/tyoaika/ [Hämtat: 13.11.2019]
Hannerz, H., Albertsen, K., Burr, H., Nielsen, M. L., Garde, A. H., Larsen, A. D., &
Pejtersen, J. H. (2018). Long working hours and stroke among employees in the
general workforce of denmark. Scandinavian Journal of Public Health, 46(3), 368374.
Hannonen, H., Mattila-Holappa, P. & Hakanen, J. (2019). Stressi ja työuupumus.
URL: https://www.ttl.fi/tyontekija/tyostressi-ja-uupumus/ [Hämtat 13.11.2019]
Härmä, M., Ropponen, A. & Sallinen, M. (2017). Kannanotto: Työaikalain on
varmistettava terveyden ja työkyvyn säilyminen kaikessa työssä ja kaikilla
toimialoilla. URL: https://www.ttl.fi/kannanotto-tyoaikalain-varmistettavaterveyden-tyokyvyn-sailyminen-kaikessa-tyossa-kaikilla-toimialoilla/ [Hämtat:
13.11.2019]

59

Sandra Dahlqvist

Hobfoll, S. E. (2001). The influence of culture, community, and the nested‐self in the
stress process: Advancing conservation of resources theory. Applied Psychology,
50(3), 337-421.
infoFinland.fi. (2019). Familjeledighet. URL: https://www.infofinland.fi/sv/livet-ifinland/arbete-och-entreprenorskap/arbetstagarens-rattigheter-ochskyldigheter/familjeledighet [Hämtat: 13.11.2019]
Johansson, G. (2002). Work-life balance: The case of sweden in the 1990s. Social
Science Information, 41(2), 303-317.
Kahn, R. L., Wolfe, D. M., Quinn, R. P., & Snoek, J. D. (1964). Rosenthal. RA
(1964). organizational stress. Studies in Role Conflict and Ambiguity.New York, NY:
John Wiley & Sons,
Kerkhofs, M., Chung, H., & Ester, P. (2008). Working time flexibility across europe:
A typology using firm‐level data. Industrial Relations Journal, 39(6), 569-585.
Keskinen, S. (2019). Kelan sairausvakutuustilasto 2018 FPA-statistik |sjukförsäkring
2018. Helsingfors: FPA.
Kinnunen*, U., Geurts, S., & Mauno, S. (2004). Work-to-family conflict and its
relationship with satisfaction and well-being: A one-year longitudinal study on
gender differences. Work & Stress, 18(1), 1-22.
Kivimäki, M., Jokela, M., Nyberg, S. T., Singh-Manoux, A., Fransson, E. I.,
Alfredsson, L., . . . Casini, A. (2015). Long working hours and risk of coronary heart
disease and stroke: A systematic review and meta-analysis of published and
unpublished data for 603 838 individuals. The Lancet, 386(10005), 1739-1746.
Kommunarbetsgivarna. (2007). Riktlinjer och god praxis för arbetshälsa –
rekommendation för kommunsektorn. URL:
https://www.kt.fi/sv/personalledning/rekommendationer/riktlinjer-och-god-praxis
[Hämtat: 13.11.2019]
Låftman, S. B., Modin, B., Östberg, V., Hoven, H., & Plenty, S. (2015). Effort–
reward imbalance in the school setting: Associations with somatic pain and self-rated
health. Scandinavian Journal of Public Health, 43(2), 123-129.
Leineweber, C., Baltzer, M., Magnusson Hanson, L. L., & Westerlund, H. (2013).
Work–family conflict and health in swedish working women and men: A 2-year
prospective analysis (the SLOSH study). European Journal of Public Health, 23(4),
710-716.
Löwe, B., Spitzer, R. L., Gräfe, K., Kroenke, K., Quenter, A., Zipfel, S., . . . Herzog,
W. (2004). Comparative validity of three screening questionnaires for DSM-IV
depressive disorders and physicians’ diagnoses. Journal of Affective Disorders,
78(2), 131-140.

60

Sandra Dahlqvist

Lunau, T., Bambra, C., Eikemo, T. A., van der Wel, Kjetil A., & Dragano, N. (2014).
A balancing act? work–life balance, health and well-being in european welfare states.
European Journal of Public Health, 24(3), 422-427.
Luyster, F. S., Strollo, P. J., Zee, P. C., & Walsh, J. K. (2012). Sleep: A health
imperative. Sleep, 35(6), 727-734.
McFadden, D. (1977). Quantitative methods for analyzing travel behavior of
individuals: Some recent developments Institute of Transportation Studies,
University of California Berkeley, CA.
Medlingsinstitutet. (2019). Föräldraledighetslagen. URL:
https://www.mi.se/forhandling-avtal-2/om-arbetsrattsligalagar/foraldraledighetslagen/ [Hämtat: 29.04.2020]
NAV. (2019). NAVs omverdensanalyse 2019. utvikling, trender og konsekvenser
fram mot 2030. Arbeids- og velferdsdirektoratet.
NAV. (2020). Om foreldrepenger. URL: https://familie.nav.no/om-foreldrepenger
[Hämtat: 29.04.2020]
Nordiskt samarbete. (2020). Dansk föräldrapenning. URL:
https://www.norden.org/sv/info-norden/dansk-foraldrapenning [Hämtat: 29.04.2020]
Rajaratnam, S. M., Barger, L. K., Lockley, S. W., Shea, S. A., Wang, W., Landrigan,
C. P., . . . Cade, B. E. (2011). Sleep disorders, health, and safety in police officers.
Jama, 306(23), 2567-2578.
Ropponen, A., Härmä, M., Bergbom, B., Nätti, J., & Sallinen, M. (2018). The
vicious circle of working hours, sleep, and recovery in expert work. International
Journal of Environmental Research and Public Health, 15(7), 1361.
Schreuder, J. A., Roelen, C. A., Koopmans, P. C., Moen, B. E., & Groothoff, J. W.
(2010). Effort–reward imbalance is associated with the frequency of sickness
absence among female hospital nurses: A cross-sectional study. International
Journal of Nursing Studies, 47(5), 569-576.
Siegrist, J. (2012). Effort-reward imbalance at work: Theory, measurement and
evidence. Department of Medical Sociology, University Düsseldorf, Düsseldorf,
Silva-Costa, A., Griep, R. H., & Rotenberg, L. (2015). Associations of a short sleep
duration, insufficient sleep, and insomnia with self-rated health among nurses. PLoS
One, 10(5)
Skandia. (2018). Samhällsförlusten av sjukskrivningar: 62 miljarder kronor.
Skandia.
Social- och hälsovårdsministeriet. (2014). Kostnad för förlorad arbetsinsats. Socialoch hälsovårdsministeriet.

61

Sandra Dahlqvist

Song, J., Lee, G., Kwon, J., Park, J., Choi, H., & Lim, S. (2014). The association
between long working hours and self-rated health. Annals of Occupational and
Environmental Medicine, 26(1), 2.
Statistikcentralen. (2019). Työajat vuonna 2018. URL:
http://www.stat.fi/til/tyti/2018/13/tyti_2018_13_2019-04-11_kat_003_fi.html
[Hämtat: 13.11.2019]
Tyssen, R., Vaglum, P., Grønvold, N. T., & Ekeberg, Ø. (2000). The impact of job
stress and working conditions on mental health problems among junior house
officers. A nationwide norwegian prospective cohort study. Medical Education,
34(5), 374-384.
van Daalen, G., Willemsen, T. M., Sanders, K., & van Veldhoven, M. J. (2009).
Emotional exhaustion and mental health problems among employees doing “people
work”: The impact of job demands, job resources and family-to-work conflict.
International Archives of Occupational and Environmental Health, 82(3), 291-303.
Virtanen, M., Heikkilä, K., Jokela, M., Ferrie, J. E., Batty, G. D., Vahtera, J., &
Kivimäki, M. (2012). Long working hours and coronary heart disease: A systematic
review and meta-analysis. American Journal of Epidemiology, 176(7), 586-596.
Weyers, S., Peter, R., Boggild, H., Jeppesen, H. J., & Siegrist, J. (2006).
Psychosocial work stress is associated with poor self‐rated health in danish nurses: A
test of the effort–reward imbalance model. Scandinavian Journal of Caring Sciences,
20(1), 26-34.
Windmeijer, F. A. (1995). Goodness-of-fit measures in binary choice
models. Econometric Reviews, 14(1), 101-116.
Wooldridge, J. M. (2009). Introductory econometrics : A modern approach (4. ed
ed.). Mason, OH: South Western, Cengage Learning.

62

Sandra Dahlqvist

8 Appendix 1. Multikollinearitet

Tabell 5. Korrelationsmatris
för variabler i modellen där
självupplevd hälsa är
utfallsvariabel

63

Sandra Dahlqvist

T
a
b
e
l
l
6
.
K
o
r
r
e
l
a
t
i
o
n
s
m
a
t
r
i
s
f
ö
r
v
a
r
i
a
b
l
e
r
f
r
å
n

64

Sandra Dahlqvist

Tabell 7. VIF-test för multikollinearitet för den mätningen där
självupplevd hälsa är utfallsvariabel
Variabler

VIF

Balans

1,06

Kvinna

1,03

Ålder

1,06

Antal hushållsmedlemmar

1,05

Hög utbildningsnivå

1,04

Sjukdom

1,03

Sömnproblem

1,03

Investering i hälsa

1,02

Arbetstid

1,08

Genomsnittligt VIF

1,05

Tabell 8. VIF-test för multikollinearitet för den mätningen där balans
är utfallsvariabel
Variabler

VIF

Kvinna

1,03

Ålder

1,04

Antal hushållsmedlemmar

1,05

Hög utbildningsnivå

1,09

Arbetstid

1,08

Arbetsstress

1,08

Påverkningsmöjligheter

1,04

Erkännande för arbete

1,01

Oro över arbete

1,07

Flexibelt arbetsschema

2,02

Fast arbetsschema

2,07

Genomsnittligt VIF

1,24

65

