Malin Lindholm

Hållbart initiativ – ”en folkrörelse i partiskrud”
En kvalitativ studie om uppbyggnaden av och resursmobiliseringen i den
åländska partiorganisationen och rörelsen Hållbart initiativ

Malin Lindholm, 38603
Avhandling pro gradu i sociologi
Handledare: Mikko Lagerspetz
Fakulteten för samhällsvetenskaper och ekonomi
Åbo Akademi
Åbo 2020

Malin Lindholm
ÅBO AKADEMI – FAKULTETEN FÖR SAMHÄLLSVETENSKAPER OCH EKONOMI
Abstrakt för avhandling pro gradu

Ämne: Sociologi
Författare: Malin Lindholm
Arbetets titel: Hållbart initiativ – ”en folkrörelse i partiskrud”: En kvalitativ studie om
uppbyggnaden av och resursmobiliseringen i den åländska partiorganisationen och rörelsen
Hållbart initiativ
Handledare: Mikko Lagerspetz
I nutida organisationer verkar rationaliseringsprocessen ha förändrats och behovet av medlemmar
minskat. Enligt Apostolis Papakostas (2003; 2011) förefaller det vara en förändring som kortfattat
kan beskrivas med citatet ”mer organisation med färre människor”, till vilken förklaringen verkar
hittas i organisationers resursmobilisering. Resurserna i dessa organisationer tenderar att
mobiliseras från andra organisationer framom från medlemmarna. Det är en förändring som kan
kopplas till diskussionen om nya sociala rörelser, som antas vara mer demokratiska än tidigare
rörelser.
Syftet för denna avhandling har varit att undersöka om den nybildade rörelsen och
partiorganisationen Hållbart initiativ (HI) på Åland är en del av denna utveckling. Detta
undersöktes genom att analysera HI:s rationaliseringsprocess, organisationsstruktur,
beslutsfattande och resursmobilisering. Analysen utgick från en organisations- och
rörelsediskussion, resursmobiliseringsteorin och från Robert Michels’ teori om oligarkiska
tendenser i organisationer. Båda sistnämnda synliggör spänningar som uppstår mellan
målinriktad, rationell politisk organisation och idealet om medlemmars breda deltagande. Det var
en kvalitativ undersökning bestående av en materialkombination av officiella och interna
dokument med anknytning till HI samt fem semistrukturerade intervjuer.
Undersökningens resultat visar att HI följer den formella strukturen för en politisk förening, men
har inslag av både rörelse- och organisationskaraktär. HI visar vidare på en vilja att stanna i
gränslandet mellan en rörlig rörelse och en etablerad organisation. Detta verkar göras genom HI:s
decentraliserade och anpassningsbara rådsstruktur och genom medvetna försök att frångå
toppstyrning, byråkratisering och professionalisering. Undersökningens resultat visar vidare att
HI före kommunal- och lagtingsvalet i oktober 2019 mobiliserade sina resurser från sina
deltagare/medlemmar istället för från andra organisationer. Det gällde såväl finansiellt som
engagemangsmässigt. Före valet var HI:s resurser anspråkslösa, medan HI efter valet bl.a. får sina
finansiella resurser genom partistöd. Det är dock värt att poängtera undersökningens tidpunkt,
eftersom HI i det skedet var nybildat, och att det därmed betyder att HI i framtiden kan komma
att mobilisera sina resurser från andra organisationer och anta andra organisatoriska formationer.
Dilemmat med spänningsfältet mellan rörlig rörelse och etablerad organisation kvarstår.
Nyckelord: rörelse, organisation, resursmobilisering, oligarkins järnlag, Hållbart initiativ
Datum: 7.9.2020

Sidantal: 90

Malin Lindholm

Innehållsförteckning
1. Inledning .................................................................................................................. 1
2. Bakgrund och teori ................................................................................................... 4
2.1 Forskning om sociala rörelser ............................................................................ 4
2.2 Organisation och social rörelse .......................................................................... 6
2.3 Moderna rörelser och nya sociala rörelser.......................................................... 9
2.4 Förändring i rörelsers resursmobilisering......................................................... 11
2.5 De oligarkiska tendenserna .............................................................................. 14
2.6 Påtryckningar från omgivningen ...................................................................... 17
3. Det åländska partifältet .......................................................................................... 19
3.1 Det åländska val- och partisystemet ................................................................. 20
3.2 Uppkomsten av nya partier på Åland ............................................................... 21
3.3 Vad hände med de andra ”gröna” alternativen? ............................................... 22
4. Undersökningens frågeställningar .......................................................................... 24
5. Metod och material ................................................................................................ 25
5.1 Val av metod .................................................................................................... 26
5.2 Materialinsamling ............................................................................................. 28
5.3 Bearbetning av material och analysmetod ........................................................ 29
5.4 Etiska överväganden ......................................................................................... 30
5.5 Reliabilitet och validitet ................................................................................... 31
5.6 Material ............................................................................................................ 33
6. Analys .................................................................................................................... 35
6.1 Hållbart initiativs framväxt .............................................................................. 35
6.2 Hållbart initiativs rådsstruktur - före valet och efter årsmötet ......................... 38
6.2.1 Förvaltnings- och ekonomirådet ................................................................ 39
6.2.2 Strategirådet/Politikrådet .......................................................................... 40
6.2.3 Kommunikationsrådet ................................................................................ 42
6.2.4 Evenemangsrådet ....................................................................................... 43
6.2.5 Rekryteringsrådet....................................................................................... 44
6.2.6 Talespersonsgruppen ................................................................................. 45
6.2.7 Stödfunktion för råden ............................................................................... 46
6.3 Hållbarhet och syfte för Hållbart initiativ ........................................................ 47
6.4 Hållbart initiativs mobiliseringsresurser........................................................... 52

Malin Lindholm
6.5 Deltagare och engagemang i Hållbart initiativ ................................................. 56
6.6 Beslutsfattande inom Hållbart initiativ ............................................................. 60
6.7 Hållbart initiativs organisering, förändring och målsättning............................ 62
7. Resultat................................................................................................................... 72
7.1 Hållbart initiativs rörelsekaraktär och organisationskaraktär ........................... 72
7.2 Hållbart initiativs resursmobilisering ............................................................... 75
8. Avslutande diskussion............................................................................................ 78
Litteratur ..................................................................................................................... 82
Bilaga 1: Följebrev till respondenterna för Hållbart initiativ ..................................... 91
Bilaga 2: Intervjuguide ............................................................................................... 92

Malin Lindholm

1. Inledning
Det är i början av en kylig decembermånad som intervjuerna för denna undersökning
pågår. Det är hektiska dagar för rörelsen och partiorganisationen Hållbart initiativ (HI)
på Åland. HI är nämligen med i förhandlingarna om bildande av en ny
landskapsregering och får inom kort veta om de kommit med i den, dvs. i Ålands
landskapsregering. Trots detta har jag framför mig fem framträdande personer för
rörelsen, som en efter en lugnt och sansat tagit sig tid att ställa upp på intervju. Hur
kommer det sig att HI landade i förhandlingarna? Låt oss gå tillbaka till söndagen den
20 oktober 2019, då var det nämligen kommunal- och lagtingsval på Åland. Hur det
gick för HI framkommer tydligt dagen efter i rubriken på första sidan i tidningen Nya
Åland. Rubriken lyder nämligen som följer: ”Storseger för Centern. Hållbart initiativ
skrällde – fick två mandat” (”Storseger för...” 2019, 1). Hållbart initiativ fick alltså två
mandat i lagtinget av 30 möjliga och enligt Ålands statistik- och utredningsbyrå
(ÅSUB 2019, 47) fyra platser i tre kommunfullmäktige – två i Mariehamn, en i
Lemland och en i Hammarland. Ett sådant resultat väcker både nyfikenhet och frågor
om HI, eftersom HI så sent som 26 juni 2019 registrerades som en politisk förening
(Patent- och registerstyrelsen (PRH) 2019).
Trots att nya partier fortfarande uppstår har det i västländer blivit mindre vanligt med
partimedlemskap. Under det föregående seklet valde många människor att engagera
sig frivilligt i politiska partier, ideella föreningar och facklig verksamhet (Papakostas
2003, 10). Det var en tid då medlemskapsorganisationer upptog stor plats. I t.ex.
Finland ökade antalet medlemmar i politiska partier framtill 1980-talet, men därefter
svängde trenden och antalet medlemmar har minskat sedan dess (Raunio 2011, 114).
Orsakerna till detta kan vara många och frågan vad partier behöver medlemmar till är
aktuell. Att antalet medlemmar minskar i politiska partier beror nödvändigtvis inte på
att intresset för politik skulle ha minskat (Ahrne & Papakostas 2006, 109), utan klyftan
som växer mellan människor och organisationer anses ibland ha att göra med
individualisering (Ahrne & Papakostas 2002, 149).
Det är dock nödvändigtvis inte så att människor överger organisationer, utan det är
snarare organisationer som lösgör sig från människor (Ahrne & Papakostas 2002, 149).
Enligt sociologen Apostolis Papakostas (2003; 2011) verkar det ha skett en förändring
1

Malin Lindholm
som kan summeras med citatet ”mer organisation med färre människor”. Det är en
förändring i den politiska sfären som förknippas med den diskussion postmoderna
tänkare har fört i samband med nya sociala rörelser (ibid.). Papakostas (2011, 7)
framhåller ett argument om att den nya formen av ”[...] mer organisation med färre
människor” (min översättning) håller på att börja efterliknas av nya sociala
rörelseorganisationer och andra frivilliga organisationer i civilsamhället.
Enligt Papakostas (2003, 9) handlar det alltså om ett skifte där partier och rörelser
verkar vända människorna ryggen istället för tvärtom. Det beror på att de bildar både
nya och snävare gränser mellan frivilliga organisationer och medlemmar. I det civila
samhället menar Papakostas (ibid.) att det förekommer en relativt omfattande
trögrörlig rationaliseringsprocess som är mer eller mindre osynlig. En av de
huvudsakliga mekanismerna som ligger till grund för rationaliseringsprocessen och de
nya snävare gränserna verkar enligt Papakostas (2003; 2011) bero på en förändring i
hur resurser mobiliseras. Det vill säga att resurser som historiskt har mobiliserats från
medlemmar numera mobiliseras från andra organisationer såsom från staten.
När jag läser igenom HI:s hemsida verkar HI vilja vara en rörelse, där målsättningen
med partistrukturen är att frångå onödiga hierarkier och att vara, i så stor utsträckning
som möjligt, öppen, demokratisk och välkomnande (Hållbart initiativ 2019a). HI har
börjat som en alternativ rörelse, men nu p.g.a. inval står de inför nya utmaningar.
HI kan för tillfället antas befinna sig i spänningsfältet mellan en ”rörlig” rörelse och
etablerad organisation. Mot denna bakgrund har avhandlingens syfte och övergripande
frågeställningar vuxit fram, nämligen att undersöka om den nybildade och nyinvalda
politiska rörelsen och partiorganisationen Hållbart initiativ (HI) på Åland är en del av
ovannämnda utveckling. I samband med det har jag tagit reda på om HI är en rörelse
eller en etablerad organisation och om deras organisation grundar sig på medlemskap
eller kader. Därtill finns en tendens att partiorganisationer börjar efterlikna den
omgivning de växer fram i, varför jag har försökt ta reda på om det samma gäller för
HI. Detta undersökte jag genom att titta på vilka processer som är igång, HI:s
organisationsstruktur, beslutsfattande och resursmobilisering. För att kunna bedriva
sin verksamhet och hålla jämn takt med de övriga partiorganisationerna behöver HI
genomföra en rationaliseringsprocess. Processen innebär att räkna ut vilka medel som
mest effektivt resulterar i särskilt uppställda mål (jf. Boglind, Eliaeson & Månson
2014, 214).
2

Malin Lindholm
Detta är en kvalitativ undersökning i vilken intervju och dokument fungerar som
empiriskt material och där forskningsobjektet är HI. I denna undersökning tas avstamp
från Papakostas’ (2003) artikel ”Mer organisation med färre människor och många
organisationer med få frågor – en essä om politiska partier och frivilliga
organisationer”. Avhandlingens bakgrund och teori baserar sig på statsvetenskaplig
partiforskning, rörelseforskning och organisationssociologi. Mitt teoretiska ramverk
utgörs av en organisations- och rörelsediskussion, resursmobiliseringsteorin och den
tyskfödde sociologen Robert Michels’ (1983 [1911]) teori om oligarkins järnlag. Som
bekant, diskuterar Michels trycket för centralisering och professionalisering som
träder fram i en rationellt fungerande politisk organisation.
Undersökningen är intressant för dagens samhälle och sociologin eftersom det handlar
om en rationaliseringsprocess som kan skapa social förändring. Social förändring är
ett huvudtema i sociologin och även förknippat med sociala rörelser. Vidare nämner
Papakostas (2003, 9) att ”[b]akom denna rationaliseringsprocess skapas möjligheterna
för nya former av frivillig verksamhet och möjligheter till förnyelse av vår tids sociala
landskap”. Varför jag valt att skriva min avhandling om HI beror på att jag själv är
intresserad av hållbarhetsfrågor, och tror att arbetet för hållbarhet kommer att ta mera
plats i samhällsstrukturen i framtiden. Till den samhällsstrukturen föreställer jag mig
att partiorganisationer och rörelser såsom HI kommer att vara med och påverka. Varför
individer eller grupper är intresserade av att anamma nya organisationer eller koncept
beror nämligen ofta på att de vill öka sin handlingsförmåga och sin makt (Ahrne &
Papakostas 2002, 132).
I avhandlingens andra kapitel presenteras undersökningens bakgrund och teori, och
centrala begrepp definieras. Därefter följer en redogörelse för det politiska fältet på
Åland. Detta kapitel efterföljs av en presentation av undersökningens frågeställningar.
Sedan presenteras och diskuteras metod och material. I analyskapitlet analyseras
materialet om HI mer grundläggande och därefter följer resultatkapitlet, i vilket mina
resultat både presenteras och diskuteras. Undersökningens slutsatser binds
avslutningsvis ihop i en avslutande diskussion.

3

Malin Lindholm

2. Bakgrund och teori
Sociala rörelser har haft stor betydelse i den sociala, politiska, vetenskapliga och
teknologiska utvecklingen. Sociala rörelser – från förmoderna rörelser till
arbetarrörelsen på 1800-talet till nutida miljörörelser - har genom att framföra kritik
och ge alternativa förslag lyft fram nya premisser för social, teknisk och kognitiv
utveckling (Eyerman & Jamison 1991). Sociala rörelser medför alltså möjligheten att
skapa eller påverka social förändring (Wettergren & Jamison 2006, 9). I dessa rörelser
har människor utan tillgång till formell makt möjlighet att genom kollektiv
mobilisering påverka beslutsfattare i förändringsarbetet och att öka medvetenheten
kring åsidosatta frågor. Stater och politiska system stöds upp av tröga strukturer, vilka
gör det svårt att utan press utifrån ta sig an nya frågor och förändringsprocesser.
Exempel på rörelser som lyckats skapa denna press och föra in sina frågor på den
politiska dagordningen är arbetarrörelsen, kvinnorörelsen och miljörörelsen (ibid.).
I detta kapitel presenteras och diskuteras undersökningens bakgrund och teori. Till det
teoretiska

ramverket

hör

en

organisations-

och

rörelsediskussion,

resursmobiliseringsteorin och oligarkins järnlag.

2.1 Forskning om sociala rörelser

Själva grunden för rörelseforskningen lades när Gustave Le Bon i slutet av 1800-talet
och Sigmund Freud något senare i början av 1900-talet utvecklade psykologiska
teorier om massans psykologi (Wettergren & Jamison 2006, 12). Dessa teorier verkade
nämligen delvis som inspiration till den första ansatsen - den kollektiva behaviorismen
- som var viktig i utvecklingen av en teori särskilt avsedd för sociala rörelser.
Bakgrunden till det här perspektivet på sociala rörelser, såväl historiskt som politiskt,
var rörelserna kommunismen och fascismen som fick genomslag i Europa (ibid.).
Också arbetarrörelsen upplevdes som potentiellt hot mot samhällets stabilitet, redan
före kommunismen och fascismen (se t.ex. Le Bon 1912 [1895]) och det stora
sociologiska intresset för bl.a. ”auktoritär personlighet” kom emellertid på 1950-604

Malin Lindholm
talen. Detta p.g.a. ett behov av att förklara det som hade lett till krig och diktatur i
Europa (se Adorno, Frenkel-Brunswik, Levinson & Sanford 1950). På denna
teoribildning kring sociala rörelser har också de klassiska sociologerna Émile
Durkheim och Max Weber haft ett inflytande (Wettergren & Jamison 2006, 12).
Senare växte andra sorters rörelser fram, så kallade nya sociala rörelser (Eyerman &
Jamison 1991, 1). Det var en ny våg av rörelser i slutet av 1960-talet och under en stor
del av 1970-talet som svepte fram genom Europa och USA. Det handlade om rörelser
såsom studentrörelsen, medborgarrättsrörelsen, miljörörelsen, kvinnorörelsen och
fredsrörelsen (Wettergren & Jamison 2006, 14). I denna rörelsevåg uppstod
resursmobiliseringsteorin, som frångått den kollektiva behaviorismens syn på sociala
rörelser och istället fokuserar på rörelsernas strategier, resurser och inflytande (ibid.).
Det tyder på ett skifte i förhållningssättet. Den äldre forskningen i sociala rörelser ser
rörelserna som irrationella, medan rörelserna numera ses som mer rationellt handlande
kollektiva aktörer på den samhälleliga arenan (Della Porta & Diani 2006, 14-16).
Resursmobiliseringsteorin har varit inflytelserik i rörelseforskningen, särskilt i
Nordamerika, och perspektivet har utvecklats avsevärt. Numera ligger fokus inte
enbart på organisatoriska aspekter utan också på den politiska kontexten som rörelser
uppstår i och de kulturella aspekterna av rörelser (Wettergren & Jamison 2006, 16).
Det var de två amerikanska sociologerna John D. McCarthy och Mayer N. Zald (1977)
som först nämnde termen resursmobilisering i sin artikel ”Resource Mobilization and
Social Movements: A Partial Theory”. Det är en teori som grundar sig på politisk
sociologiska och ekonomiska teorier (McCarthy & Zald 1977, 1213).
Resursmobiliseringsskolan bildades som ett alternativ till att lösa ett teoretiskt problem
om på vilket sätt kollektivt handlande uppstår, men senare också för att studera hur
frivilliga organisationer mobiliserar resurser (Papakostas 2003, 12). I allmänhet
tillämpas resursmobiliseringsteorin vid en analys av dynamikerna och taktikerna för
sociala rörelsers förändring, tillväxt och minskning (McCarthy & Zald 1977, 1213).
Det handlar därmed bl.a. om hur vissa av dem lyckas driva sina frågor bättre än andra
(Wettergren & Jamison 2006, 15). Enligt Wettergren och Jamison (2006, 15) hittas
skillnaden i vem som lyckas bättre i tillgången till väsentliga resurser såsom pengar,
arbetskraft och elitallianser, vilket betyder förbindelsen med makthavare och

5

Malin Lindholm
beslutsfattare, samt hur väl resurserna förvaltas. I nästa avsnitt (2.2) specificeras vad
som avses med en rörelse, men också vad som avses med dess motpol organisation.

2.2 Organisation och social rörelse

Organisation och rörelse kan ses som motpoler till varandra. Senare i avhandlingen
diskuteras spänningsfältet mellan dessa. Av den anledningen är syftet med detta avsnitt
att både definiera och jämföra dem båda. Orsaken till jämförelsen mellan organisation
och rörelse i denna avhandling, och inte mellan parti och rörelse, beror på att partier i
enlighet med Ahrne och Papakostas (2006, 110) räknas som en form av organisationer.
För att överhuvudtaget uppnå särskilda mål krävs någon form av organisering av
människor och resurser, vilket en organisation kan ses som det konkreta svaret på. Den
amerikanska sociologen Amitai Etzioni (1966, 9-11) definierar organisationer som
sociala enheter som medvetet formas och omformas med syftet att nå särskilt
uppställda mål. Enligt Etzioni (1966, 9-11) finns tre kännetecken för organisationer –
förekomst av arbetsfördelning, ett maktcentrum och personal. Med arbetsfördelning
avses en avsiktlig fördelning i organisationer för att uppnå särskilda mål. Maktcentrats
uppgift i en organisation är att styra ansträngningarna inom organisationen mot de
uppställda målsättningarna. Till maktcentrat hör också uppgifterna att ständigt följa
upp verksamheten och därefter forma organisationens struktur för att förbättra dess
verksamhet. Det tredje kännetecknet är förekomsten av personal som består av
personer som kan omplaceras i organisationen, få nya uppgifter eller avlägsnas, vilket
betyder att någon annan övertar deras uppgifter.
En ideell organisation karaktäriseras främst av att vara icke-vinstdrivande. Andra
kännetecken de kan ha är: en ideologisk bas, en demokratisk uppbyggnad och att
medlemskapet är frivilligt (Forslund 2013, 440). Föreningar är ideella organisationer
och i enlighet med PRH (2020) finns ungefär 100 000 registrerade föreningar i
Finland. Därmed kan registrerad förening ses som en vanligt förekommande
organisationsform i det finländska civilsamhället.

6

Malin Lindholm
HI, liksom alla andra partier på Åland, är en registrerad förening. HI registrerades
26 juni 2019 i föreningsregistret under det officiella namnet Hållbart initiativ rf (PRH
2019). Fastän HI och alla andra partier på Åland är föreningar kallar jag dem för
läsvänlighetens skull för partier i denna avhandling. I enlighet med föreningslagen
(503/1989) har HI status som juridisk person, vilket innebär att de bl.a. har rätt att
hantera pengar, ingå olika avtal och tillhandahålla medlemsregister. När en förening
har registrerats betyder det att föreningens syfte och stadgar har kontrollerats så att de
följer lag och god sed. Därtill förbinder sig HI till årlig verksamhetskontroll och att
ordna föreningsmöten, vid vilka medlemmarna har beslutanderätt. Det ordinarie
föreningsmötet ordnas vid den tidpunkt som fastställts i föreningens stadgar, vilket är
en gång per år för HI – under våren (PRH 2019).
En organisation och en rörelse påminner mycket om varandra, men skiljer sig ändå åt,
och det är enligt Ahrne och Papakostas (2006, 110) inte särskilt enkelt att göra denna
åtskillnad. Till skillnad från de flesta organisationer är dock rörelser bl.a. platta och
informella. Rörelsers makt och inflytande tenderar att basera sig på engagemang och
de har ingen klar hierarki och arbetsfördelning. I rörelser får oftast de mest engagerade
också mest inflytande eftersom de deltar i många sammanhang och ofta uttrycker sina
tankar (Ahrne & Papakostas 2006, 114). Organisationer i sin tur har bl.a.
väldefinierade gränser, formell arbetsfördelning och strategi. (ibid.). En organisation
har formellt definierat syfte och medlemmar, medan en rörelse saknar dessa formella
gränsdragningar (Ahrne & Papakostas 2006, 114-115). En eller flera organisationer
kan ingå i en rörelse, men de är inte identiska med den (Wettergren & Jamison 2006,
10-11). I organisationer förekommer formella beslutsformer och ofta någon slags
hierarki. Trots detta kan organisationer vara demokratiska och alla medlemmar ges
möjlighet att vara med och fatta beslut (Ahrne & Papakostas 2006, 116).
Ovan ges en relativt tydligt definition av organisation och till viss del också av rörelse.
Rörelse är dock huvudfokus i denna undersökning, varför rörelse behöver definieras
ytterligare. Enkelt uttryckt är definitionen av en rörelse följande: ”[e]n rörelse är något
som ”rör” sig” (Wettergren & Jamison 2006, 11). Men som koncept är det enligt
rörelseteoretikern och sociologen Alberto Melucci (1984, 823) svårt att definiera
rörelse eftersom alla författare betonar olika element när de undersöker kollektiva
fenomen. Ordet rörelse kopplas dock ihop med att det finns en process – mer specifikt
att rörelser är på väg någonstans och därmed ännu inte färdiga (Ahrne & Papakostas
7

Malin Lindholm
2006, 112). En sådan koppling kan lätt leda till missförstånd. Enligt Melucci (1984,
824) finns det nämligen en risk att ordet ”rörelse” blir synonymt med all slags rörelse
i samhället. För att förstå rörelser är det därför enligt Ahrne och Papakostas (2006,
112) viktigt att bl.a. se på hur verksamheter och aktiviteter utövas, på vilket sätt beslut
fattas och vilka som kan vara med.
Utifrån ovannämnda är rörelser fortfarande brett definierat. Därför är det nödvändigt
att lyfta fram två definitioner till. Enligt McCarthy och Zald (1977, 1217-1218) är en
rörelse ”[…] en uppsättning åsikter och föreställningar i en population som
representerar preferenser att förändra vissa element i den sociala strukturen och/eller
resursfördelning i ett samhälle” (min översättning). Som tillägg kan en social rörelse
enligt Melucci (1984, 825) också analytiskt definieras som en typ av gemensamt
handlande som baserar sig på solidaritet, av att vara konfliktbärande och ett
gränsbrytande av systemet i vilken handling sker. Inom en rörelse bildas ofta
rörelseorganisationer som tillsammans skapar en rörelseindustri. Mer specifikt
definierar McCarthy och Zald (1977, 1218-1219) en rörelseorganisation som ”[…] en
komplex, eller formell, organisation som identifierar sina mål med en social rörelses
preferenser […]” (min översättning) och en rörelseindustri inkluderar ”[a]lla
rörelseorganisationer som har som sitt mål att uppnå de bredaste preferenserna i en
social rörelse […]” (min översättning).
I enlighet med Melucci (1984, 824-825) för att betecknas som en social rörelse verkar
det ingå någon form av protesthandling, såsom t.ex. demonstration, och en förmåga
bland deltagarna att skapa och dela en kollektiv identitet. Det är dock viktigt att komma
ihåg att en social rörelse inte har några tydliga gränsdragningar. Gränserna hos rörelser
gentemot andra rörelser och samhället i allmänhet skapas och omskapas genom arbetet
med den kollektiva identiteten där frågor såsom t.ex. vilka är ”vi”, vad är vår
målsättning och på vilket sätt vill vi uppnå den ständigt ifrågasätts (Wettergren &
Jamison 2006, 10). Med andra ord kan sociala rörelser sägas befinna sig i ett gränsland
mellan spontana protesthandlingar och stabil organisation. Eventuellt kan det vara ett
medvetet val att befinna sig i detta gränsland, men omgivningen, deltagarna och andra
faktorer leder dem åt ett särskilt håll. I och med det är det enligt Wettergren och
Jamison (2006, 10-11) forskarens roll att dra dessa gränser och att komma ihåg att en
rörelse innefattar mer än de enskilda grupperna. Den här aspekten är central i min
undersökning. HI utger sig för att vara en rörelse, men vilka faktorer finns det som
8

Malin Lindholm
påverkar utvecklingen, och vad gör HI för att åstadkomma rätt balans mellan
spontanitet och stabilitet? Det vill säga mellan att vara en spontan rörelse och en
etablerad organisation. För att undersöka detta är det nödvändigt att ha en kort
genomgång av hur rörelser kan vara strukturerade. Rörelsernas struktur har nämligen
förändrats med tiden. Härnäst följer därför en presentation av moderna rörelser och
nya sociala rörelser.

2.3 Moderna rörelser och nya sociala rörelser

Moderna rörelser och etablerade partier kopplas ihop med stelhet och trögrörlighet,
och har uppstått i samband med det som betraktas som industrisamhällets samtid
(Papakostas 2003, 7). Nya sociala rörelser i sin tur, dvs. de som exempelvis utvecklas
i Västeuropa och de som utvecklades i det sönderfallande Sovjetblocket, verkar
förknippas med en ny postmodern era (Papakostas 2003, 4). Till skillnad från moderna
rörelser verkar nya sociala rörelser ha anpassat sig till nutidens omständigheter och
passar bättre ihop med nutidens mentalitet och ökade individualisering (se Papakostas
2003). I sin artikel nämner Papakostas (2003) ”gamla” och ”nya” organisationer,
medan benämningarna som används i denna avhandling istället är moderna och nya.
Moderna är det samma som ”gamla” organisationer i Papakostas’ (2003) artikel.
Moderna rörelser har alltså vuxit fram under en tid där organisationslogiken var en
annan än den är idag. Med en sådan logik var och är dessa rörelser etablerade
organisationer. Papakostas (2003, 7) nämner nämligen att moderna rörelser och
etablerade partier har etablerats och vuxit fram i industrisamhällets samtid. Som
sociala fenomen löste de därmed industrisamhällets problem på ett rationellt sätt. Det
var den organisationslogiken som förekom och anammades under den tiden. Det i sin
tur har gjort dessa trögrörliga varför de inte snabbt har anpassat sig till nutidens
omständigheter (ibid.).
Moderna rörelser kännetecknas av formell och hierarkisk struktur, med
underorganisationer och en stor medlemskapsbas. Det är exempelvis synligt i den äldre
branschen av kvinnorörelsen. Den inkluderar många underorganisationer och alla
9

Malin Lindholm
dessa har en formell struktur. Dessa rörelser startade som nationella organisationer
med en hierarkisk struktur och till en början utan en stor medlemskapsbas. Senare
började vissa av dessa att utveckla massbaser (Freeman 1979, 168). Moderna rörelser
kan alltså i enlighet med Freeman (1979, 182) ses som centraliserade med en hierarkisk
organisation som upprätthåller en utvecklad arbetsfördelning. Med andra ord kan det
påstås att moderna rörelser karaktäriseras av struktur, kollektivism och stabilitet.
Nya sociala rörelser är till skillnad från moderna rörelser bl.a. formlösa, informella,
nätverkande och baserar sig på identitet och meningsskapande. De har i det stora hela
setts som att ha vunnit över Michels’ lag om att oligarki är nödvändigt (Melucci 1996).
Ifråga om form kännetecknas alltså nya sociala rörelser av att bl.a. vara
decentraliserade, icke-hierarkiska och deltagande samt icke klassbaserade och av att
ha direkt deltagande (Saunders 2013, 122-123). Exempel på detta är den yngre
branschen av kvinnorörelsen. Den är istället mer decentraliserad och nätverksbaserad.
Den kännetecknas av att bl.a. vara utan formell organisation och att alla deltagare delar
på uppgifterna. Antalet deltagare i dessa organisationer är dessutom betydligt färre än
i den äldre branschen (Freeman 1979, 168-169). De verkar med andra ord medvetet
hålla sig borta från fasta strukturer och det formella medlemskapet har minskat. Nya
sociala rörelser verkar vara mer ostrukturerade och spontana än moderna rörelser och
skiljer sig i fråga om medlemsaspekten, dvs. saknar formella listor på sina medlemmar.
Anledningen till detta diskuteras närmare i nästa avsnitt (2.4).
De finns vidare en rad begrepp som knyts an till de nya sociala rörelserna. Dessa är
”[…] icke-byråkratiska, icke-hierarkiska, demokratiska, flexibla” (Papakostas 2003,
15). Medlemmarna inom dessa rörelser kan enligt Papakostas (2003, 15) ses som
”moderna nomader”, vilka kopplas ihop med ”flexibla postmoderna nätverk”.
Papakostas (ibid.) fortsätter att nämna att det finns en vision om att ett samhälle utan
organisationer är på väg att bli verklighet. Det har varit märkbart i inledningen av nya
sociala rörelsers verksamhet. Ett exempel på detta är Sveriges Miljöpartiet de grönas
framställning av sig själv som både anti-oligarkisk och antibyråkratisk (Papakostas
2003, 15 & se Gahrton 2011). Det att återgår till människorna verkar till en början vara
huvudfokus i nya organisationer, men det tenderar dock att vara kortvarigt (Papakostas
2003, 15).

10

Malin Lindholm
Papakostas (2003, 15) nämner att nya rörelser överlag etablerar mer fasta strukturer i
betydligt snabbare takt än innan och de beskrivande begreppen ovan säger mer om
organisationernas yttre tecken framom deras inre verksamhet. Till exempel förefaller
nya organisationer vara flexibla, men inte p.g.a. deras ökade mänsklighet, utan
tvärtom. Deras flexibilitet grundar sig på att deras verksamhet är uppbyggt på ickemänskliga resurser som är omsättningsbar och på att ha en stabilare
organisationsstruktur som skapar möjligheten att lättare byta ut medlemmar (ibid.).
Moderna rörelser i enlighet med Papakostas (2003, 6) har karaktäriserats av ett avstånd
mellan ledare och de ledda, medan nya frivilliga organisationer inte längre
kännetecknas av det samma. Organisationer som grundar sig på medlemskap
karaktäriseras av en gräns mellan medlemmar och sympatisörer samt en klyfta mellan
aktiva och medlemmar. Detta är själva innebörden av oligarkins järnlag (Michels 1983
[1911]). I diskussionen om nya sociala rörelser antas avståndsdilemmat mellan aktiva
och medlemmar vara fixat, men i verkligheten har avståndet istället omändrats till en
ny organisationsgräns mellan aktiva och medlemmar, och förändrat medlemmar till
sympatisörer (Papakostas 2003, 6).
Det verkar alltså ha uppstått en klyfta mellan människa och organisation. Det ser ut
som om medlemmar inte längre behövs i lika stor utsträckning i frivilliga
organisationer, utan organisationer fungerar snarare för sig själva. Nya sociala rörelser
tenderar att ha få medlemmar till skillnad från moderna rörelser som har många. Det
tycks dock fungera eftersom resurserna mobiliseras från annat håll än från
medlemmarna. I nästa avsnitt (2.4) går jag närmare in på detta.

2.4 Förändring i rörelsers resursmobilisering

Bland frivilligorganisationer har medlemskapsorganisationen fungerat som förebild
vad gäller organisationsformen (Papakostas 2003, 12). En medlemskapsorganisation
brukar inkludera många medlemmar. De engageras med hjälp av icke materiella
incitament och tydliga band mellan organisationen och medlemmen. I denna typ av
organisation är människors ansträngningar och resurser väsentliga, varför deras avsikt
11

Malin Lindholm
är att mobilisera såväl människor som resurser (Papakostas 2003, 10).
I medlemskapsorganisationen fungerade agitation, utförliga medlemsregister,
medlemsmöten och medlemsavgifter som huvudsakliga organisatoriska företeelser,
och såväl agitatorn som föreningens sekreterare och kassör var de framträdande
personerna i organisationen (Papakostas 2003, 10-11). Denna organisationsform kan
tänkas höra ihop med moderna rörelsers struktur.
Förutom medlemskapsorganisation finns något som kallas för kaderorganisation.
Enligt nationalencyklopedin kommer ordet ”kader” bl.a. från det latinska ordet
”qua´drus” som betyder fyrkantig. I egentlig mening hänvisar kader till ”[...] fast
anställda befäl och specialister som utgör den personella stommen i ett krigsförband,
vilket kompletteras med inkallad personal vid mobilisering” (Nationalencyklopedin).
Om man i enlighet med nationalencyklopedin överför betydelsen av kader till politikoch organisationsområdet syftar kader till de aktiva medlemmarna i bl.a. ett politiskt
parti. Vidare enligt nationalencyklopedin består då denna kader av ”[...] frivilligt
engagerade, ideologiskt medvetna individer, som verkar för sitt partis eller sin
organisations mål”.
Enligt Papakostas (2003, 11) är en kaderorganisation en samling framstående
individer, som kan vinna val genom sitt inflytelserika namn, prestige och kontakter,
samt med hjälp från experter, som t.ex. vet hur en framgångsrik kampanj ska föras.
Kaderorganisationen får sin handlingsförmåga från några personers stora resurser, och
behöver röster eller andra resurser snarare än medlemmars resurser (ibid.). Enligt
Papakostas (2003, 11) förekom kaderorganisationen tidigare bl.a. inom partier till
höger på den politiska vänster-högerskalan. Den bestod då av en liten fast kärngrupp
av

såväl

personligheter

som

anhängare

istället

för

medlemmar

(ibid).

I medlemskapsorganiseringens samtid har dock kaderorganisationer till viss del
anpassat sig till nya omständigheter via att öppna sig till massorna och ibland också
genom att grunda sin verksamhet på medlemskap (Papakostas 2003, 11). Denna
kaderform verkar delvis passa ihop med nya sociala rörelsers struktur. Värt att
poängtera i detta sammanhang är också att det i verkligheten enligt Papakostas (2003,
12) förekommer olika blandningar av medlemskaps- och kaderformer i frivilliga
organisationer.

12

Malin Lindholm
Nya frivilliga organisationer tenderar att ha mera resurser än gamla frivilliga
organisationer. För en gammal organisation kunde det ta tiotals år innan en person
anställdes, medan det numera för nya rörelser bara kan ta några veckor att anställa
personal och få till stånd en mer stabil organisationsstruktur (Papakostas 2003, 12).
Märkväl omvandlas inte alla rörelser till organisationer, men historiskt sett har det
visat sig att de rörelser som saknar organisation också saknar varaktighet och är sköra.
I kontrast skapar organisering varaktighet och de rörelser som med framgång klarat
omvandlingen är synliga i samhällslivet idag (Ahrne & Papakostas 2006, 121).
Ekonomisk autonomi har varit betydelsefull för sociala rörelser. Förut var rörelser mer
beroende av resurser de kunde mobilisera internt inom rörelsen, eftersom de inte hade
tillgång till offentliga resurser (Ahrne & Papakostas 2006, 122). De hade en karaktär
av medlemskapsorganisation där man enligt Papakostas (2003, 13) förde samman
många människors begränsade och utspridda resurser. Det var en relativt svår uppgift,
till skillnad från nya rörelser, som kan få resurser från bl.a. fonder och staten (Ahrne
& Papakostas 2006, 122). Numera tenderar alltså resurserna komma från andra
organisationer framom från medlemmarna (se Papakostas 2003).
Eftersom det redan finns många organisationer tenderar initiativtagare till nya rörelser
ha tidigare erfarenhet av organisationsverksamhet. Kunskapen om organisationsbygge
kan alltså förflyttas från etablerade organisationer till nya rörelser, vilket det numera
ofta gör (Ahrne & Papakostas 2006, 122-123). Dessutom bedrivs verksamheten i
rörelser mer systematiskt och tillgången till ekonomiska resurser gör att arbetet kan
genomföras av specialister. I samband med det minskar även utrymmet för frivilligt
arbete (Ahrne & Papakostas 2006, 123).
I nya rörelser skapas organisatoriska gränser mellan professionella/frivilliga och
rörelseorganisationen/sympatisörer.

De

frivilligas

insatser

kan

därmed

bli

marginaliserade och rörelsens deltagare istället bli till åskådare (Ahrne & Papakostas
2006, 123). Amatören övergår till att bli professionell och i samband med det förlorar
medlemmen som resurs sin betydelse (Papakostas 2003, 14). De nya rörelserna
kännetecknas av att vara mer professionella och av att ofta ledas av en välutbildad
medelklass som saknar intresset att mobilisera ett större antal människor (Ahrne &
Papakostas 2006, 123).

13

Malin Lindholm
Överlag kan resurser som finns för organisatörer urskiljas och i enlighet med Freeman
(1979, 170) delas in som materiella och immateriella (eng: ”tangible” och
”intangible”). Nästintill varje rörelse är i behov av materiella resurser, såsom pengar
och utrymmen (ibid.). Som den främsta immateriella resursen för rörelser är
människors kunskap, kontakter och engagemang. En central skillnad mellan en rörelse
och en organiserad intressegrupp kan ses vara de resurser som de grundar sig på.
Intressegrupper förefaller mobilisera med materiella resurser, såsom pengar, vilka
exempelvis kan användas till att anställa avlönad personal. Rörelser i sin tur har mindre
materiella resurser men däremot mera mänskliga resurser (Freeman 1979, 172-173).
När det gäller människor kan de på olika sätt resursmässigt bidra till en rörelse. Deras
bidrag kan delas in i tre kategorier. Den första kallar Freeman (1979, 173) för
specialiserade resurser. Dessa resurser ägs av några få deltagare och bara några få
behöver ha dessa. Till dessa resurser hör olika typer av expertis. Bland annat tillgång
till olika nätverk som möjliggör mobilisering av andra resurser och tillgång till
beslutfattare som har en relevans för rörelsen. De två andra kategorierna är
ospecialiserade resurser, som alla deltagare kan bidra med. Dessa är att bidra med tid,
genom exempelvis arbete och/eller deltagande i möten, samt engagemang. Om en
oväntad grupp plötsligt med framgång ”övervinner” en mer privilegierad grupp utan
hjälp från omgivningen kan orsaken ofta vara deltagarnas insatts i form av tid och
engagemang (Freeman 1979, 173). Överlag måste resurser bli mobiliserade och för det
krävs likaså resurser, som det är möjligt att en rörelseorganisation lider brist på
(Freeman 1979, 175). Tillgänglig teknologi är dock en resurs som kan spela en roll vid
ansamlandet av resurser för en rörelseorganisation. Teknologin kan nämligen påverka
möjligheten för resursmobilisering (McCarthy & Zald 1977, 1225).

2.5 De oligarkiska tendenserna

Michels (1983 [1911], 301) formulerade sin berömda ”oligarkins järnlag” kort som att
”[o]rganisation är lika med oligarki”. Med andra ord innebär det att oligarki finns i alla
organisationer och att alla organisationer har oligarkiska tendenser som de inte kan
undvika (ibid.). Det finns en tanke om att rörelser förr eller senare förändras till en
14

Malin Lindholm
institution via processer som liknar de Michels nämner. Till exempel arbetarrörelsen i
nordvästra Europa och i England omvandlades till en institution. Det var en process
som då pågick under en lång tid (Papakostas 2003, 5), men som nu, vilket vi sett i
föregående avsnitt, har blivit kortare. De faktorer Michels lyfter fram kan påverka HI:s
riktning i framtiden och dessutom i en snabb takt, och i min analys har jag granskat
det genom att titta på HI:s process, organisationsstruktur, beslutsfattande och
resursmobilisering. Genom detta kan jag få en förståelse för hur HI organisatoriskt
kommer att utvecklas i framtiden. Förekommer det med andra ord redan tendenser som
visar på att HI kan börja följa oligarkins järnlag eller har de hittat sätt att motverka
den? Det är på grund av tekniska och praktiska orsaker som det har funnits ett behov
av det oligarkiska och byråkratiska draget hos partiorganisationen (Michels 1983
[1911], 46).
Enligt Michels (1983 [1911]) är hierarki och professionalism oundvikligt i ett parti till
följd av tekniska och strukturella orsaker. Det kan finnas en önskan om
gräsrotsdemokrati, men Michels

(1983 [1911], 45)

menar att

ju

mera

organisationsinrättningen utökas och fördelas exempelvis p.g.a. ökande medlemsantal
och mer finansiella medel, desto mer ineffektiv blir den direkta kontroll som utövas av
medlemmarna. Det beror på att denna kontroll istället ersätts med utskottens ökande
makt (ibid.). Samtidigt som organisationen växer ökar även förvaltningsuppgifterna,
vars svårighetsgrad ökar och blir mer komplicerade, vilket resulterar i att fördelningen
tilltar. Vad det också bidrar till är att medlemmarna inte längre kan kontrollera
förvaltningen, utan måste ta ett steg tillbaka och överräcka dessa uppgifter till utvalda
pålitliga personer som blir avlönade funktionärer. Detta kan vara en ”naturlig”
utveckling där en tjänsteman går till att bli en ”ledare” och därmed får handlingsfrihet.
När denna situation uppstått börjar ledaren få för vana att ta ansvaret för betydelsefulla
delar av arbetet och att fatta beslut i frågor gällande partiets verksamhet utan att
överhuvudtaget fråga medlemmarna om råd. I samband med detta minskar den
demokratiska aspekten (Michels 1983 [1911], 46).
Principen kring arbetsfördelning tillämpas och den verkställande myndigheten sprider
sig genom att uppgifter delas ut till flera individer. I samband med det uppkommer en
avgränsad och hierarkiskt uppbyggd byråkrati. Hierarkin växer fram till följd av de
tekniska omständigheterna och ur ett behov för att partiapparaten fortsättningsvis ska
fungera bra (Michels 1983 [1911], 46). När organisationsformen i ett parti blir mer
15

Malin Lindholm
stabil, som resultat av den moderna utvecklingen, ökar kravet på fastanställda framom
tillfälliga ledare (Michels 1983 [1911], 47).
En stor organisation är trögrörlig och svår att överhuvudtaget sätta i rörelse. Om det
finns många människor i en sådan organisation är det tidsmässigt omöjligt att rådfråga
medlemmarna i varje enskild fråga. De problem som är aktuella idag kräver snabba
beslut, vilket medför att demokratin inte kan fungera som den ska. Demokratin skulle
kunna fungera som i sin ursprungliga form, om politiken fördes i en lägre hastighet,
men då kan man gå miste om tillfället att agera när förutsättningarna är de bästa
(Michels 1983 [1911], 51-52).
Michels (1983 [1911], 57) lyfter vidare fram tendensen av att endast en liten del deltar
i partiers beslutsfattande i moderna demokratiska partier. Michels (ibid.) nämner att
de viktigaste besluten oftast har fattats av några få medlemmar. Här är det dock värt
att komma ihåg att människor som inte deltar i beslutsfattandet oftast avstått frivilligt,
förutsatt att inte t.ex. geografiska omständigheter har förhindrat möjligheten att delta i
partiarbetet (ibid.). Med ett stort antal människor i en organisation som har ett system
grundat på direkt beslutsfattande blir det mer eller mindre omöjligt att uträtta något
överhuvudtaget (Michels 1983 [1911], 40). Enbart att bestämma mötesplats och
tidpunkt för ett stort antal människor blir krävande, och det kan dessutom behöva ske
relativt ofta för att partiet ska fungera (Michels 1983 [1911], 40-41).
Till exempel den internationella arbetarrörelsen har genom sin historia visat på att ett
parti blir mer handlingsförlamat i takt med att organisationen växer (Michels 1983
[1911], 278). Dess revolutionära karaktär svalnar och partiet åtar den taktik som leder
till fler medlemmar och avstår från aggressivt agerande (ibid.). Människorna, som både
leder och är den viktigaste resursen i en folkrörelse, tenderar sakta att ta avstånd från
massorna och dras med i den ”politiska klassen”, till vilken de kan bidra med några
nya idéer, ungdomlig energi och praktisk intelligens (Michels 1983 [1911], 293).
Det sker alltså en utveckling som påbörjas genom att uppgifterna delas upp inom
partiet. Denna utveckling fullföljs genom att ledarna får olika egenskaper i samband
med att de distanserar sig från massorna. Inledningsvis träder ledarna fram spontant
och bedriver verksamheten kostnadsfritt som en bisyssla. Det varar dock inte länge,
eftersom de snart blir professionella ledare och samtidigt långsamt oavsättliga
(Michels 1983 [1911], 300).
16

Malin Lindholm

2.6 Påtryckningar från omgivningen

Michels (1983 [1911], 276 ff.) menar att partiorganisationer som blivit en del av
statsapparaten med sin disciplinära uppbyggnad i det långa loppet inte kan frångå att
bli en miniatyrkopia av denna – oavsett vilka åtgärder de åtar sig för att förhindra detta.
I sitt beroende av staten för sin existens och samtidigt som partiet mognar börjar det
sakta ge vika för statens påtryckningar och börjar foga sig efter denna. Detta sker oftast
när partierna nått mognad. Partiernas dogmer skalas av och omvandlas ifall det behövs
för att stämma överens med organisationens externa behov. Organisationen blir med
andra ord det viktigaste för partiet (ibid.). Partier kan enligt denna tankegång inte
frångå omgivningens påtryckningar. Exempelvis under det första året av sin existens
menar Michels (1983 [1911], 276 ff.) att ett parti lyckades hålla fast vid sin
revolutionära karaktär, men så fort det uppnådde politisk mognad så fanns ingen
tvekan till att omvandla dess ursprungliga organisation. Deras väsen är så att säga
numera endast revolutionär i teorin och på papper (ibid.).
Gröna partier, som kan kopplas till diskussionen om nya sociala rörelser, har visat
tendenser på att vinna över denna lag. När gröna partier var nya på 1980-talet utmanade
de nämligen enligt Lucardie och Rihoux (2008, 3) bl.a. oligarkins järnlag. Enligt
Michels (1983 [1911], 301) utgörs alltså alla partiorganisationer av en oligarki och att
framväxten av denna i olika demokratiska strukturer är nödvändiga för alla
organisationer. Av den anledningen behöver partier i deras formativa och
inledningsstadie vara särskilt uppmärksamma på externa påtryckningar och
förändringar. Detta särskilt p.g.a. att de också är mindre ifråga om medlemskap och
har en svag institution (se Panebianco 1988 [1982]). Mer eller mindre alla gröna partier
har haft gräsrotsdemokrati som en ideologisk princip och ett organisatoriskt projekt,
och det sätt som gröna partier är organiserade är en central aspekt när det kommer till
deras identitet och politiska projekt (Lucardie & Rihoux 2008, 3). På det sättet fungerar
de som utmanare till oligarkins järnlag.
För att konkretisera hur gröna partier försöker frångå denna lag nämner exempelvis
grundaren för Miljöpartiet de gröna i Sverige Per Gahrton (2011, 269) att gröna partier
försökt undvika denna lag genom att fokusera på decentralisering, spontanitet och
amatörism. Med erfarenheter från Miljöpartiet hävdar dock Gahrton (ibid.) att det inte
17

Malin Lindholm
är någon lätt uppgift att frångå samhällets maktelit utan professionalism och ledarskap
p.g.a. dess enorma resurser och hierarkiska organisationsstruktur. Det verkar med
andra ord mer eller mindre vara omöjligt att undvika denna lag. Men trots vetskapen
om att man aldrig kan uppnå fulländad demokrati lönar det sig ändå enligt Michels
(1983 [1911], 303-304) att arbeta för den. Rörelsers ansträngningar i en demokratisk
anda kan nämligen trots allt medföra att inverkan av oligarkins järnlag eventuellt kan
motverkas (ibid.).
Michels (1983 [1911]) formulerade sin teori om oligarkins järnlag för länge sedan,
men liknande tankar är fortfarande aktuella. Det visar både begreppet isomorfismen
och kontingensteorin på. Isomorfismen syftar på en process i vilken organisationer
tenderar att börja efterlikna sin omgivning och varandra (DiMaggio & Powell 1983).
Det kan betyda att organisatoriska karaktäristikan formas i en riktning för att bättre
passa i ihop med omgivande karaktäristikan (DiMaggio & Powell 1983, 149).
Kontingensteorin i sin tur består av ett koncept där organisationens förmåga att anpassa
sina egenskaper, så som sin struktur, till yttre förhållanden (eng: ”contingencies”),
såsom sin omgivning, påverkar deras prestanda, vilket driver på en anpassningsbar
organisationsförändring (Donaldson 2001, 2). Kontingensteorin är dessutom enligt
Donaldson (2001, 1) en central teori som används på organisationer.
Eftersom HI fick två mandat i lagtinget, fyra platser i tre kommunfullmäktige och en
plats i landskapsregeringen förändras antagligen deras struktur från tidigare. Till
exempel visar Ahrne och Papakostas (2002, 145) i sin fallstudie om Miljöpartiet de
gröna, att partiet under sina verksamhetsår blivit mer likt ett vanligt parti. Hur väl en
rörelse/organisation anpassar sig efter omgivningen kan

i enlighet med

kontingensteorin också utgöra en faktor för hur effektiv och framgångsrik en
organisation blir. Om HI vill bli effektiv och påverka i samhället, kan det alltså betyda
att de borde låta sig förändras enligt yttre påtryckningar och övergå till en etablerad
organisation? Till exempel Rihoux och Frankland (2008, 280) har bekräftat att
organisationsförändringen

i

de

flesta

gröna

partier

har

genomgått

förändringsprocess, som tagit formen av organisationsmässig anpassning.

18

en

Malin Lindholm

3. Det åländska partifältet
För att få en djupare förståelse för HI och deras framtidsutsikter är det väsentligt att
presentera den politiska omgivningen som partiet har uppstått i. Peter Söderlund
(2008) har analyserat partisystemets utveckling på Åland mellan 1971 och 2007, och
särskilt

de

förändringar

som

förekommit

i

de

politiska

föreningarnas

styrkeförhållanden. Det finns begränsat material om detta, varför Söderlunds artikel
fungerar som huvudsaklig utgångspunkt vid min redogörelse för det åländska
partifältet.
Under 1970-talet utvecklades och etablerades ett mångpartisystem på Åland. Det var
en tid när politiska grupperingar bildades och partiväsendet började institutionaliseras.
Partisystemet var inledningsvis instabilt, men började stabiliseras på 1980-talet och
har sedan dess varit relativt stabilt (Söderlund 2008, 136). Valet 1979 anses dessutom
vara en tid när ett partisystem med ideologisk bas inrättades (Wrede & Wrede 1982).
Att partiernas institutionalisering började sent beror på att Åland ur ett politiskt
perspektiv var isolerat från fastlandet och därför undgick press utifrån som krävde
Åland att organisera sig partipolitiskt. Det fanns heller inget behov av en stor
partiapparat för att bl.a. hantera den politiska verksamheten. Det var främst
personpolitik som ägde rum i det lilla samhället (Söderlund 2008, 136).
Sedan 1979 är det fyra partier som har dominerat på Åland, medan ett har varit
varaktigt sedan 1987. Däremellan och med åren har flera partier uppstått och förvunnit.
De framträdande och relativt stabila partierna är Liberalerna på Åland, Åländsk center,
Frisinnad samverkan och Ålands socialdemokrater (Söderlund 2008, 132). Partier
såsom Åländsk vänster, Fria Åland och Gröna på Åland uppstod och försvann. De
medverkade endast i några val på 1970- och 1980-talen. Obunden samling på Åland i
sin tur var med i valet för första gången 1987 och har därefter varit en varaktig medlem
i det åländska partifältet. Både Ålands framstegsgrupp och Ålands framtid är relativt
nya småpartier. Ålands framstegsgrupp fick nämligen mandat 1999 och 2003, medan
Ålands framtid fick mandat 2003 och 2007. Därtill har det också funnits en grupp som
hette HUT-gruppen som talade för hållbar utveckling. Den gruppen ställde upp 2007,
men blev utan mandat (Söderlund 2008, 133).

19

Malin Lindholm
Ålands framtid har fortsatt att få mandat i alla val under 2010-talet och kan därmed
börja ses som mer varaktig i det åländska partifältet. Under samma tidsperiod har de
fyra dominerande partierna fortfarande varit i täten, men från och med lagtingsvalet
2011 har socialdemokraterna sjunkit från sex mandat till tre mandat 2019, vilket
betyder att obunden samling börjar vara på samma nivå som dem med sina fyra mandat
2019 (ÅSUB 2011, 2015, 2019, 5). År 2011 ställde valmansförening för Henrik
Appelqvist upp i lagtingsvalet, men fick inget mandat (ÅSUB 2011, 5; 9). Inför valet
2011 bytte Frisinnad samverkan namn till Moderaterna på Åland r.f. (ÅSUB 2011, 9),
varefter grupperingen inför valet 2015 vidare övergick till namnet Moderat samling
för Åland r.f. (ÅSUB 2015, 9). Två andra små politiska grupperingar ställde upp till
lagtings- och kommunalvalet 2015; Hållbart initiativ och Ålands demokrati. Den
tidigare fick inget mandat, medan den senare fick ett i lagtinget och ett i
stadsfullmäktige (ÅSUB 2015, 5). Det senaste lagtings- och kommunalvalet på Åland
hölls 20 oktober 2019. I det valet ställde Hållbart initiativ och Ålands demokrati
återigen upp och fick två respektive ett mandat i lagtinget samt fyra respektive inget
mandat i kommunfullmäktige (ÅSUB 2019, 5).

3.1 Det åländska val- och partisystemet

Med fyra års mellanrum hålls val till Ålands lagting. Detta lagting har i enlighet med
självstyrelselagen rätt att stifta lagar om egna ärenden (Söderlund 2008, 128). Till
lagtinget väljs vart fjärde år 30 ledamöter. Dessa ledamöter väljs från politiska grupper
på Åland som ideologiskt kan vara jämförbara med liknande partier runtom i världen,
men som ändå är fristående (Ålands lagting 2019). Till exempel liknar Åländsk center
och Ålands socialdemokrater partierna på det finländska fastlandet, men de är ändå
självständiga och därmed inga underavdelningar till något motsvarande nationellt
parti. Dessutom inkluderar det åländska partisystemet partier som överhuvudtaget inte
har någon motsvarighet i övriga Finland (Söderlund 2008, 128).
Det går delvis att säga att det åländska partisystemet består av partier som är baserade
på ideologiska grunder. Exempelvis socialdemokraterna ligger längst till vänster på
den ideologiska skalan, medan partierna centern, liberalerna på Åland och frisinnad
20

Malin Lindholm
samverkan (numera moderat samling för Åland) ligger mera mot höger. Partierna
Ålands framtid och obunden samling i sin tur har ingen tydlig placering på skalan.
Ålands framtid strävar mot ett självständigt Åland, medan obunden samling inte vill
placeras någonstans på den ideologiska skalan (Söderlund 2008, 128). Inte heller
Hållbart initiativ vill placera sig på den skalan. Det är alla respondenter angelägna om
att poängtera.
Partierna på Åland är inga partier i juridisk mening1 (Suksi 2005, 85), men deras
partiorganisering antar partiliknande formationer (Anckar & Bartmann 2000, 164165). Juridiskt är de politiska föreningar i enlighet med föreningslagen. I enlighet med
vallagen har dock registrerade politiska föreningar rätt att påverka politiska
angelägenheter och företräda i lagtinget. Vidare får lagtingsgrupperna och de politiska
föreningarna finansiella medel från både landskapet och riket (Suksi 2005, 85-88). Det
finansiella stöd som Åland får från riket är i enlighet med 9 § i Partilagen (10/1969),
dvs. Åland får ”[…] 1/200 av det partistöd som i riket fördelas mellan politiska partier
i enlighet med deras mandatfördelning i riksdagen” (Suksi 2005, 88).

3.2 Uppkomsten av nya partier på Åland

Det finns givetvis många orsaker till nya partiers uppkomst. En betydande orsak är
dock för att det finns ett behov av representation som de vill fylla. Detta inträffar de
gånger traditionella partier inte kan eller vill behandla nya sakfrågor (Söderlund 2008,
136). För de Gröna på Åland fanns enligt Söderlund (ibid.) ett behov av att representera
väljare med post-materialistiska värderingar och vilja att ta hand om miljön. För
Ålands framtid handlade det om att representera de väljare som vill se Åland
självständigt. Obunden samling i sin tur uppstod för att ta avstånd från traditionell
partipolitik utan att bli ett antisystemparti (ibid.). Hållbart initiativ uppstod i sin tur för
att i snabbare takt ställa om samhället till ett hållbart samhälle (Hållbart initiativ
2020a).

1

Se 2 § i Partilagen (10/1969) för mer information om vad som krävs för registrering av ett parti.

21

Malin Lindholm
Enligt Söderlund (2008, 136) är tröskeln relativt låg för att både ställa upp i val och få
ett eller flera mandat i lagtinget. Det beror på ett icke-restriktivt valsystem (ibid.).
Hur valsystemet är utformat skapar grogrunden för om nya partier kommer att uppstå
eller inte, såväl som ifall de kommer att lyckas i val (Tavits 2006). Åland har ett
proportionellt valsystem med öppna listor som inkluderar både personval och listval,
vilket är samma system som i resten av Finland. Det finns 30 platser i lagtinget och
det är bara en valkrets på Åland när mandaten delas ut. Eftersom det inte finns någon
formell tröskel för röster, går det inte på förhand att säga hur stor andel röster som ett
parti behöver för att komma in i lagtinget. Samtidigt som det har tillkommit fler partier,
som dessutom blivit mer jämnstarka, har tröskeln för att bli representerat i lagtinget i
praktiken sänkts (Söderlund 2008, 136). Med andra ord har också mindre partier haft
möjlighet att få plats i lagtinget eftersom valsystemet gör det möjligt. Det finns en
relativt låg tröskel för partiers tillkomst och möjlighet att få plats i lagtinget. Detta i
sin tur har medfört att partifältet blivit mer fragmenterat (ibid.).

3.3 Vad hände med de andra ”gröna” alternativen?

HI påminner en del om partierna Gröna på Åland och HUT-gruppen, som ställde upp
1987 respektive 2007 i lagtingsvalet. Av den anledningen är det nödvändigt att göra
en kort genomgång av vad som hände med dem. Det vill säga varför den ena inte längre
är och varför den andra aldrig varit en del av lagtinget på Åland och ifall HI är på väg
i samma riktning.
I ett radioprogram i Ålands Radio och Tv berättar en av initiativtagarna till Gröna på
Åland, Rauli Lehtinen, om partiet (Rauli Lehtinen berättar om Gröna på Åland 2017)
[radioprogram]. Enligt Lehtinen bildades partiet som ett svar till den gröna rörelsen
som växte fram i världen. De ansåg att partierna på Åland utelämnade miljöfrågor.
Gröna på Åland ville därför vara ett alternativ för en helt ny livsstil, som innebar ett
enklare och mer naturnära liv. Ett liv där individen och naturen står i fokus. I starten
av Gröna på Åland, fanns ett 20-tal deltagare och i samband med att föreningen
bildades tillkom betalande medlemmar som uppgick till omkring 80 medlemmar.

22

Malin Lindholm
Med denna bas ställde alltså Gröna på Åland upp i lagtingsvalet 1987. Det resulterade
i två mandat i lagtinget. Lehtinen säger att Gröna på Åland arbetade för sakfrågor som
gällde alla aspekter i samhället. Allt från bl.a. ekonomi och förvaltning till kultur och
miljörelaterade frågor såsom avfall och strandskydd. Senare 1991 ställde Gröna på
Åland upp igen, men blev utan mandat denna gång. Lehtinen tror att det beror på att
de under sin lagtingsperiod inte uppmärksammade medlemmarna och andra i
samhället i tillräcklig utsträckning. De fokuserade istället för mycket på politiken,
lagtingsarbetet och fullmäktigearbetet. Enligt Lehtinen hade Gröna på Åland god
kontakt med sina medlemmar och de ordnade medlemsträffar, men de hade ingen
vidare kontakt med den stora allmänheten.
Ett antal år senare 2007 ställde ett annat nytt parti upp – HUT-gruppen – som var en
grupp för hållbar utveckling. Två kandidater ställde upp i lagtingsvalet. Båda
kandidaterna kom från styrelseuppdrag i Ålands Natur och Miljö. Gruppen fokuserade
på att få hållbar utveckling på alla områden i livet genom förebyggande arbete (von
Kraemer 2007). Partiledaren var med i valet för att leda frågan om ett hållbart
samhälle. De fick inget mandat i lagtinget, och valde att inte heller ställa upp i följande
lagtingsval (Nordling 2007). Med andra ord fick HUT-gruppen inget fotfäste.

23

Malin Lindholm

4. Undersökningens frågeställningar
Organisations- och rörelsediskussionen, resursmobiliseringen och oligarkins järnlag
utgör det teoretiska ramverket i denna undersökning. Den övergripande
forskningsfrågan rör nämligen förhållandet mellan spontan rörelse och etablerad
organisation, och forskningsobjektet är den nybildade rörelsen och partiorganisationen
HI på Åland. I detta sammanhang är resursmobiliseringen särskilt viktig, eftersom
resurserna såsom pengar eller mänskliga resurser kan bidra till på vilket sätt
organisationsformen ändras.

Avhandlingens övergripande frågeställningar är:


På vilket sätt speglas rörelsekaraktären och organisationskaraktären i HI?



Mobiliserar HI sina resurser från andra organisationer eller från sina
medlemmar?

Dessa generellt ställda frågor har väglett min empiriska forskning. Konkret har den
handlat om hurdana ambitioner som HI:s nu aktiva ledare har ifråga om rörelsens
framtida organisations- och demokratiform, och på vilket sätt som de hoppas kunna
uppnå dessa. Vidare har jag frågat mig vad HI gör för att engagera sina medlemmar
och för att kommunicera med allmänheten; vem har möjlighet att påverka i HI:s
ställningstaganden i (dags)politiska frågor; och vilka resurser som HI kan mobilisera
från sina medlemmar eller från andra källor. Man kan även fråga mer allmänt, vilka
sätt att bidra till verksamheten som överhuvudtaget står till buds för medlemmarna.

24

Malin Lindholm

5. Metod och material
I denna undersökning användes två olika metoder, som innefattar semistrukturerade
intervjuer och dokumentanalys. Till det analyserade skriftliga materialet hörde HI:s
offentliga och interna dokument. Vad som avses med dokument och vilka dokument
som hörde till HI:s offentliga och interna dokument beskrivs närmare i nästa avsnitt
(5.1). Avsikten med denna materialkombination var att komplettera dem med varandra
och på det sättet skapa en helhetsbild över HI och HI:s rationaliseringsprocess,
organisationsstruktur och resursmobilisering.
Det empiriska materialet har samlats in och analyserats kvalitativt. Enligt Hjerm och
Lindgren (2014, 14) används kvalitativa analysmetoder oftast för att analysera ord och
text. I min analysprocess valde jag att använda ett hermeneutiskt tillvägagångssätt,
som enligt Lindgren (2014, 34) hänvisar till det filosofiska begreppet ”den
hermeneutiska cirkeln” eller ”den hermeneutiska spiralen”. Grunden till dessa är att
tolkningar uppkommer genom att växelvis ställa kunskap man redan har mot nya
observationer och erfarenheter (ibid.).
Respondenterna i undersökningen tillhör kärngruppen och är initiativtagare till
och/eller de som varit med från början i HI. Valet av dessa var strategiskt eftersom de
troligtvis har störst kännedom om HI utöver det som står i dokumenten och eftersom
de eventuellt kan påverka HI:s organisatoriska riktning. Partiet är dessutom fortfarande
nytt och det finns inte särskilt mycket information om partiet. Av den anledningen var
intervjuer en lämplig insamlingsmetod för att få reda på vad HI organisatoriskt kan
komma att bli. För att bilda min forskningsdesign har jag tagit stöd från boken
Handbok i kvalitativa metoder skriven av Göran Ahrne och Peter Svensson (2015) och
som

underlag

för

min

analysprocess

fungerade

boken

Introduktion

till

samhällsvetenskaplig analys av Mikael Hjerm, Simon Lindgren och Marco Nilsson
(2014).

25

Malin Lindholm

5.1 Val av metod

Eftersom HI är nytt och har begränsat med information valde jag att använda både
intervju och dokumentanalys som metod. Varför båda metoderna användes beror på
att

dokumentanalys

ofta

används

tillsammans

med

andra

kvalitativa

forskningsmetoder. Dokumentanalys är ett systematiskt tillvägagångssätt för att
granska både tryckta och elektroniska dokument (Bowen 2009, 27). Enligt Bowen
(2009, 27) består ett dokument av text och/eller bilder som skapats utan en forskares
påverkan. Dokument som kan användas i en undersökning kan anta många olika
former. De inkluderar t.ex. allt från broschyrer, organisatoriska rapporter och tidningar
till brev, kartor och även fotoalbum (Bowen 2009, 27-28). Analysen har som avsikt att
skapa mening, förståelse och utveckla empirisk kunskap, vilket enligt Corbin och
Strauss (2008) är ändamålet med såväl dokumentanalys som andra analytiska metoder
i kvalitativ forskning.
Till dokumentanalysen använde jag både officiella och interna dokument.
Till de officiella dokumenten hörde HI:s föreningsstadgar, partiprogram eller med HI:s
egna ord ”vårt löfte till Åland”, valprogram för valet 2019 och årsberättelse för 2019,
som är det samma som en verksamhetsberättelse, och andra relevanta texter från HI:s
hemsida. De interna dokumenten innefattade HI:s verksamhetsplan för 2020 och en
utförlig organisationsbeskrivning som fastställdes under HI:s årsmöte 26 februari
2020. I enlighet med Bowen (2009, 29-30) fyller data från dessa dokument i denna
undersökning funktionen av att ge bakgrundsinformation till HI och kontext till
intervjuerna, tilläggskunskap, indikatorer på hur HI förändras och utvecklas samt att
det kan bekräfta sådant som hittats i intervjuerna.
Data från intervjuerna behövdes och användes i sin tur dels för att ta reda på fakta och
dels för att få reda på respondenternas visioner om HI. Med den kvalitativa
forskningsintervjun kan forskaren nämligen få förståelse för världen ur
respondenternas synvinkel och genom det utveckla en mening för sådant som ännu
inte fått en vetenskaplig förklaring (Kvale & Brinkmann 2014, 17). I en kvalitativ
intervjustudie kan större utrymme ges åt respondenterna och deras tolkningar
samtidigt som den erbjuder möjligheten att ställa djupgående följdfrågor (Hjerm &
Lindgren 2014, 26). Men för att ställa väsentliga frågor poängterar Hjerm och
26

Malin Lindholm
Lindgren (2014, 26) att en förförståelse för ämnet behövs, vilken jag samlade in före
intervjuerna genom att läsa tidigare forskning om sociala rörelser och
resursmobilisering.
Det finns olika typer av intervjuer, men jag använde det semistrukturerade
intervjuupplägget, i vilken det enligt Lichtman (2014, 248) trots en färdigt utformad
intervjuguide är välkommet att diskutera andra relevanta frågor som dyker upp i
samband med intervjun. Som stöd för intervjuerna hade jag utformat en intervjuguide.
Denna guide finns som bilaga (bilaga 2).
I min studie intervjuades fem personer – fyra initiativtagare till HI, som varit med från
början, och en som kom med lite senare. Avsikten med intervjuerna var att få
information och höra respondenternas tolkningar och framtidsvisioner om HI. Dessa
personer

kan

nämligen

eventuellt

påverka

HI:s

organisatoriska

riktning.

Respondenternas svar kunde sedan kompletteras och bekräftas med det övriga
materialet. Till exempel i organisationsbeskrivningen och i verksamhetsplanen för
2020, vilka godkändes på årsmötet i februari 2020, synliggörs den praxis som därefter,
åtminstone på papper, började gälla inom HI:s organisation och åt vilket håll HI siktar.
Märkväl råder denna praxis åtminstone framtill nästa årsmöte. Vid tiden för
intervjuerna i början av december 2019 beskrev respondenterna bl.a. sina
organisatoriska visioner med HI. Därmed kunde jag med ovannämnda dokument
bekräfta om deras visioner i något mån hade förverkligats tre månader senare. Planen
var att intervjua sex personer, men jag fick dessvärre inte kontakt med en av dem.
Intervjuspråket var svenska och varje enskild intervju, förutom en, ägde rum på en
restaurang i Mariehamn på Åland. Valet av lämplig intervjuplats bestämdes
tillsammans med varje enskild respondent innan intervjun ägde rum. Den intervju som
inte utfördes genom en personlig träff utfördes hemifrån via ett röstsamtal på
Facebook. En av restaurangintervjuerna blev också en blandad version. Under den
intervjun glömdes tiden bort och respondenten fick springa iväg för att komma i tid till
sitt möte. En timme senare fortsatte vi med den avbrutna intervjun per telefon.
Längden på intervjuerna var ungefär mellan 60 – 95 minuter och de registrerades
genom ljudinspelning på både dator och mobiltelefon. Fokus i intervjuerna låg på
innehåll, fakta och respondenternas åsikter/tolkningar, varför mellanord, såsom ”ööh”
och ”liksom” utan sammanhang, har utelämnats vid transkriberingen. Alla intervjuer
27

Malin Lindholm
genomfördes på standardsvenska, förutom en som fördes på dialekt. Den sistnämnda
intervjun transkriberades till standardsvenska. Alla citat i avhandlingen är därmed på
standardsvenska.

5.2 Materialinsamling

En stor del av undersökningens material består av olika dokument relaterade till HI.
En del av dessa dokument fick jag tillgång till via HI:s hemsida – både före och efter
att hemsidan uppdaterades. Det var dokument såsom HI:s partiprogram, valprogram
för 2019, årsberättelse för 2019 och olika egna skrivelser. Tillgången till HI:s
föreningsstadgar fick jag från Finlands patent- och registerstyrelse, och tillgången till
HI:s interna dokument fick jag på min förfrågan från en av respondenterna. Till de
interna dokumenten hörde HI:s verksamhetsplan för 2020 och en utförlig
organisationsbeskrivning av HI som godkändes på HI:s årsmöte 26 februari 2020.
Det resterande och kompletterande materialet samlade jag in genom intervjuer. Inför
intervjuerna tog jag kontakt med en av respondenterna som ingick i HI:s kärngrupp
och som jag känner från tidigare. Denna person verkade som nyckelperson och gav
mig tillgång till de andra respondenternas kontaktuppgifter. Valet att intervjua de
personer som ingår i kärngruppen var, som nämnts tidigare, strategiskt, eftersom dessa
troligtvis har mest kunskap om HI och kan eventuellt bidra till vad HI
organisationsmässigt kan komma att bli. Efter att jag fått kontaktuppgifterna till alla
respondenter kontaktade jag och sände följebrev till fem av sex av dem per mejl där
jag kort berättade om vem jag är, min undersökning och vad jag kan erbjuda dem med
min studie, samt om själva intervjun. Den sjätte respondenten kontaktade jag per
telefon och hen fick samma information som de andra respondenterna. Följebrevet
finns som bilaga (bilaga 1). Tidpunkten för intervjuerna bestämde respondenterna och
jag med lätthet. Efter kommunal- och lagtingsvalet i oktober 2019 ägde intervjuerna
rum under två dagar - 4 och 5 december 2019. Tidpunkten för intervjuerna var av
betydelse, eftersom HI p.g.a. inval behövde ta ställning till hur organisationen i
fortsättningen ska struktureras. Slutligen medverkade totalt fem av respondenterna på
intervju.
28

Malin Lindholm
Inför intervjuerna utvecklade jag en färdig intervjuguide som jag använde som
underlag för mina intervjuer. Denna intervjuguide utvecklade jag utifrån det teoretiska
ramverket och med stöd av anvisningar hos Kvale och Brinkmann (2014). Vid
intervjuerna följdes däremot inte denna intervjuguide fullständigt, utan frågorna lyftes
upp i varierande ordningsföljd. Dessutom tog intervjuerna olika riktningar, eftersom
olika följdfrågor ställdes. Intervjuerna bandades in med både mobiltelefon och dator.
Efter intervjuerna skrev jag också ner några ord om vilka svårigheter och insikter som
de enskilda intervjuerna förde med sig. Dessa diskuteras i avsnittet om reliabilitet och
validitet (5.5).

5.3 Bearbetning av material och analysmetod

Vid bearbetningen av materialet och i analysskedet har teorierna och materialet
växelvis ställts mot varandra. Den kvalitativa analysen har därmed som ovan nämnts
varit hermeneutisk, vilket grundar sig på att tolkningar uppkommer genom att växelvis
ställa kunskap man redan har mot nya observationer och erfarenheter. Kvalitativ analys
är överlag alltid iterativ, vilket innebär att analysen baserar sig på flera genomgångar
av datamaterialet framtill att resultaten är slutgiltigt utformade och underbyggda
(Lindgren 2014, 34-35).
När jag bearbetade materialet började jag därför med att läsa igenom materialet ett
antal gånger för att få en god helhetsbild. Dokumentanalys innefattar att ögna igenom,
noggrant läsa och tolka materialet (Bowen 2009, 32), vilket också gäller vid
genomgång av data från intervjuer. I min analysprocess har jag förutom ett
hermeneutiskt tillvägagångssätt mer konkret efterföljt det som i internationell
forskningslitteratur kallas för ”the constant comparative method” eller ”the constant
comparative technique” (Lindgren 2014, 33). I enlighet med ursprungskällan – Barney
Glasers artikel ”The Constant Comparative Method of Qualitative Analysis” från 1965
– är den indelad i fyra steg (se Glaser 1965, 439-443), medan den i standardverket
Qualitative Data Analysis: A Sourcebook of New Methods av Matthew B. Miles och
A. Michael Huberman (1984, 21-23) är indelad i tre led. Lindgren (2014, 33-34) har
andra benämningar på dessa sistnämnda tre led, vilka jag har använt mig av och
29

Malin Lindholm
efterföljt i min analysprocess. Vidare istället för ”steg” kallar Lindgren (2014, 34) dem
för ”nivåer”. Dessa tre nivåer inkluderar kodning, tematisering och summering.
Kortfattat innebär kodning att datamaterialet först organiseras grovt, utan mycket
abstrahering och så direkt utgående från det empiriska materialet som möjligt;
tematisering att materialet därefter organiseras på en högre abstraktionsnivå, så att
sambanden mellan de ursprungliga koderna blir synliga; och summering att det
tematiserade materialet verkar som bas för analyser och slutsatser.
Därmed har jag kodat, tematiserat och summerat materialet i enlighet med
undersökningens centrala frågor. På detta sätt hittade jag sådant som kunde kopplas
ihop med det teoretiska ramverket. Rent konkret inledde jag med att färglägga de olika
koderna, såsom vad respondenterna säger om ”hållbarhet” och HI:s ”organisatoriska
ambitioner”, i data från intervjuerna. Totalt hade jag 16 koder. Därefter, utifrån dessa
koder, undersökningens centrala frågor och teoretiska ramverk samt genom en
jämförelse av datamaterialet urskilde jag olika och mer specifika teman, såsom t.ex.
vad hållbarhet innebär för HI. Därefter summerade jag dessa. Min summering av det
tematiserade materialet finns i analyskapitlet och avsnittsrubrikerna i samma kapitel
utgör mina teman.

5.4 Etiska överväganden

Det finns vissa specifika etiska frågor som behöver beaktas när man gör en
intervjuundersökning. Kvale och Brinkmann (2014, 105-114) lyfter fram några
sådana. Dessa frågor berör informerat samtycke, konfidentialitet, undersökningens
konsekvenser för den intervjuade och forskarens roll.
I enlighet med informerat samtycke presenterade jag för respondenterna avsikten med
undersökningen och mitt tillvägagångssätt både per mejl och i början av intervjuerna.
I båda sammanhangen erbjöds respondenterna möjlighet att ställa frågor. Vid
intervjutillfällena påpekade jag att anonymitet inte kan utlovas p.g.a. att HI är känt,
men att alla data kommer att hanteras med försiktighet. I praktiken innebar det att jag
utelämnade alla namn och presenterade bakgrundsinformationen om respondenterna
30

Malin Lindholm
på ett mer övergripande sätt (se avsnittet om material 5.6). Med tanke på
respondenternas konfidentialitet hade bara jag tillgång till och endast jag läste de
insamlade data. Respondenterna gavs också möjligheten att läsa och kommentera
resultaten innan avhandlingen lämnades in. Orsaken till det var främst att försäkra mig
om att respondenterna godkänner det jag skrivit om dem. Enligt Kvale och Brinkmann
(2014, 109) är det nämligen viktigt att få godkännande av respondenterna ifall det finns
en möjlighet att identifierbar information om dem lämnas ut. När avhandlingen
lämnades in raderades inspelningarna och transkriberingarna, som är anonymiserade,
bevaras av forskaren på ett för andra oåtkomligt sätt.
Ifråga om potentiella konsekvenser som undersökningen kan ha för respondenterna
bedrev jag undersökningen med hänsyn till dem. Min forskarroll var också viktig att
överväga och särskilt p.g.a. att jag har ett personligt band till en av respondenterna.
Mot den bakgrunden klargjorde jag för alla respondenter att jag inte fungerar som
agent för personen jag känner från tidigare. Jag var dessutom särskilt uppmärksam i
min forskarroll till hen, eftersom det personliga bandet kunde påverka min objektivitet.
Inför intervjun med hen tog jag därför stöd av Owtons och Allen-Collinsons (2014)
artikel som handlar om vänskap som metod. Enligt Owton och Allen-Collinson (ibid.)
bör man tänka på sårbarheten vänner har inför varandra och hitta en balans mellan att
vara vän och att ibland distansera sig som forskare. I Owtons och Allen-Collinsons
(ibid.) undersökning var syftet med intervjuerna att få individcentrerad emotionell
fakta till skillnad från min undersökning där syftet med intervjuerna var att få kunskap,
fakta och åsikter om HI. På grund av den mer faktabetonade karaktären upplevde jag
att det inte var svårt att hålla en balanserad forskarroll till personen jag känner från
tidigare.

5.5 Reliabilitet och validitet

Kvaliteten hos data i denna undersökning är påverkad av min förförståelse om ämnet.
Enligt Kvale och Brinkmann (2014, 85) beror t.ex. kvaliteten hos data från en kvalitativ
intervju på intervjuarens förmåga och kunskaper om ämnet. Vid tiden för intervjuerna
fanns många frågetecken kring HI:s organisation. När jag väl ställde frågorna förekom
31

Malin Lindholm
nämligen otydliga svar. Om vissa av frågorna missförstods av respondenterna eller
inte fungerade särskilt bra behöver det dock enligt Hjerm och Lindgren (2014, 21)
nödvändigtvis inte vara till nackdel för studien, förutsatt att alla andra frågor fungerade
väl. Ovannämnda kan ha påverkat resultatets reliabilitet, dvs. tillförlitlighet (Kvale &
Brinkmann 2014, 295). Jag hade föreställt mig att vissa av mina frågor skulle vara
relativt enkla att svara på, men de visade sig vara svåra, eftersom inga färdiga svar
fanns. Det gällde exempelvis frågor som kretsade kring HI:s organisation, som
respondenterna dessutom hade lite olika syn och uppfattning om. Respondenterna hade
varken en helt gemensam vision eller sätt att tala om rörelsen. Men detta kan sägas
vara en del av undersökningens resultat, inte ett tecken på att jag missade en färdigt
utvecklad diskurs som borde ha funnits.
Annat som kan ha påverkat undersökningens resultat är att inte alla respondenter som
var med från början i HI intervjuades. Respondenterna hade olika information, vilket
visar på att intervju med flera initiativtagare kunde ha bidragit med ytterligare relevant
information. Ifråga om reliabiliteten är det nämligen till fördel med data från olika
källor. Tillsammans kan dessa bekräfta informationen, och enligt Bowen (2009, 38)
ger bevis från dokument kombinerat med data från intervjuer bl.a. mer trovärdighet.
Därtill minskas risken för minskad trovärdighet p.g.a. partiskhet från respondenter
eller forskaren (Bowen 2009, 38).
Validiteten i sin tur handlar om ifall jag undersöker det som jag har som avsikt att
undersöka (Kvale & Brinkmann 2014, 296). Ifråga om intervjuerna överensstämde
intervjusvaren inte alltid med intervjufrågorna, vilket kan ha påverkat validiteten.
Vidare kan validiteten också ha påverkats något av dokumenten. Enligt Bowen (2009,
31-32) är nämligen nackdelen med dokument att de är producerade för ett annat syfte
än forskning och de är dessutom oftast partiska, dvs. att en organisations dokument
sannolikt reflekterar dess procedurer, agenda och principer.
Respondenterna verkade förövrigt vara vana med att bli intervjuade. Till exempel fyra
av fem av respondenterna hade redan innan HI en politisk bakgrund. Det kan knytas
an till Kvale och Brinkmanns (2014, 187) resonemang om att intervjua experter.
Experter, till vilka jag i det här fallet tänker att kategorin politiker hör, kan enligt Kvale
och Brinkmann (ibid.) vara vana vid att bli intervjuade och på ett eller annat sätt ha
förberett några samtalsriktningar som lyfter fram deras åsikter. Många av de
32

Malin Lindholm
färdigformulerade frågorna besvarades nämligen innan jag hade ställt dem eftersom
respondenterna berättade fritt. För att hantera detta krävs skicklighet av intervjuaren
(ibid.). När det hände hanterade jag det genom att samtidigt noggrant följa med i min
intervjuguide för att genast kunna ställa följdfrågor om något svar förblev otydligt.
I början av undersökningen hade jag svårigheter med att avgöra min egen ställning till
forskningsobjektet. Det fanns en sannolikhet att jag enbart skulle bli ett språkrör för
HI. För att undvika detta valde jag slutligen att frångå deras önskemål om information
och analys som kunde vara till nytta för HI. Det var ett beslut för att kunna bevara ett
neutralt förhållningssätt till HI utan att influeras av vilken typ av information som
önskas. Under tiden materialet bearbetades och analyserades ifrågasatte jag dock gång
på gång hur distanserad jag är till forskningsobjektet för att sedan medvetet kunna
justera detta. Att se på det hela utifrån var ändå det sätt som jag hade valt att analysera
Hållbart initiativ på.

5.6 Material

I denna undersökning är särskilt respondenternas organisatoriska bakgrund viktig,
eftersom deras tidigare erfarenheter kan ha en betydelse för deras perspektiv på att
organisera och bygga organisationer. Deras bakgrund kan nämligen ses som en resurs
i form av erfarenheter, som de tagit med sig från andra motsvarande organisationer.
Nedan följer en sammanfattande presentation av respondenterna i form av kön, ålder,
utbildning, yrke, deras tidigare erfarenhet av såväl politisk aktivitet som organisationer
och

roll

i

HI.

Med

hänsyn

till

respondenternas

anonymitet

återges

bakgrundsinformationen på ett övergripande sätt. Valet att ha en sammanfattande
presentation av dem istället för en tabell beror på att jag vill undvika en tydlig koppling
till vem som är vem. I avhandlingen hänvisar jag till dem vid behov som respondent
1, 2, 3, 4 och 5.
Respondenterna var både kvinnor och män i varierande ålder. Likaså varierar
utbildningen och yrken bland dem alla. De är med andra ord inte en särskilt enhetlig
grupp ifråga om utbildning och yrke. Det som binder dem samman verkar snarare bestå
33

Malin Lindholm
i deras politiska erfarenheter och inblandning i olika organisationer. Fyra av fem av
respondenterna har nämligen tidigare politisk erfarenhet. Utifrån denna erfarenhet
berättar respondent 2 om vad hen lärt sig: ”Då lärde man sig ganska mycket om det
politiska hantverket och kampanjandet och så där. Hur man gör det på ett sätt där man
har andra med sig på tåget och man gör det tillsammans”.
Ifråga om erfarenheter från tidigare organisationer i sin tur berättar tre av de fem
respondenterna om sin erfarenhet. Två har varit verksamma i beslutsfattande
positioner inom en naturskyddsorganisation. De har också båda varit delaktiga i att
starta upp två olika grupper/rörelser. Den ena har varit med och startat upp en
klimatrelaterad grupp, medan den andra var medgrundare till en ungdomsrörelse som
arbetar för hållbar utveckling i Norden och Östersjöområdet. En av dessa har
ytterligare haft styrelseuppdrag i en Emmausorganisation, samt haft andra
styrelseuppdrag och innehaft flera beslutsfattande positioner. En tredje intervjuperson
har deltagit i diverse organisationer inom bl.a. natur och friskvård, men också i en
förening för mänskliga rättigheter och i en lokal grupp som ideellt arbetar för
miljöfrågor. I samband med det säger hen att ”[...] då kom jag ju mycket in i just det
här föreningsarbetet också”. Därtill har hen haft en beslutsfattande position inom en
patientförening.
Respondenterna har och har haft olika framträdande roller i HI. Fyra av dem var med
i uppstartargruppen, som enligt respondent 5 började samlas i januari 2019, och kan
ses som medgrundare till HI. Den femte kom med lite senare. Alla är eller har varit
delaktiga i någondera av råden, som rådsmedlem eller rådsansvarig/rådsordförande.
Bland

dessa

respondenter

finns

också

bl.a.

invalda

i

lagtinget

eller

kommunfullmäktige. En av dessa säger även uttryckligen att hens roll har varit att
bidra med sin politiska erfarenhet. Alla respondenter har med andra ord erfarenheter
från andra organisationer och alla utom en har politisk erfarenhet. Förutom att de har
varit med i uppstartargruppen eller varit med från början har de roller i HI som innebär
att de kan ha en viss inverkan på hur HI:s organisation har utformats eller kommer att
utformas. I ovannämnda avseende är de en mer enhetlig grupp.

34

Malin Lindholm

6. Analys
6.1 Hållbart initiativs framväxt

Respondent 5 berättar att en kärngrupp på sex-sju personer började samlas i mitten av
januari 2019. Enligt HI:s årsberättelse för 2019 blev det nämligen under samma vår
tydligt att det fanns ett intresse för hållbarhet på Åland. Det medförde att frågor började
ställas, såsom den i HI:s årsberättelse för 2019 ”[...] om de politiska partierna kunde
axla de nya förväntningarna att leda Åland i rätt riktning” (Hållbart initiativ u.å., 4)
och den fråga som respondent 5 ställde, dvs. huruvida det finns ett behov av ett politiskt
alternativ. Förutom ett behov verkade det också finnas en önskan om ett politiskt
alternativ. Enligt respondent 5 kontaktade nämligen människor initiativtagarna för att
höra sig för om något var på gång, och för att föra fram sin önskan om ett politiskt
alternativ.
I HI:s årsberättelse för 2019 framgår att de inom HI ansåg att det är möjligt att de
politiska partierna kunde axla de nya förväntningarna, men att det även fanns behov
av en extra knuff. Med den vetskapen och efter diskussioner bildades partiet Hållbart
initiativ. Därefter följde några månader där HI formulerade den politik som behövs för
att det åländska hållbarhetsarbetet ska ske i snabbare takt (Hållbart initiativ u.å., 4).
Redan i det föregående kommunal- och lagtingsvalet 2015 existerade partiet, men
enligt HI:s årsberättelse för 2019 (Hållbart initiativ u.å., 4) bara i ungefär fem veckor
och inte i en sådan omfattning som detta. Partiet som bildades då 2015 var enligt
respondent 5 ”[...] helt fristående och som var bara för det valet”. HI fick inga mandat
den gången, men 111 röster i lagtingsvalet (ÅSUB 2015, 5), vilket resulterade i att HI
existerade i galluparna inför lagtingsvalet 2019 (se Orre 2019). Att HI ställt upp
tidigare och därmed förekom i galluparna inför valet 2019 var det som, efter långa
diskussioner, delvis verkade avgöra att initiativtagarna nu också ville ställa upp med
namnet Hållbart initiativ. Det framgår när respondent 4 berättar om det hen anser vara
orsaken till att det slutligen blev Hållbart initiativ.

35

Malin Lindholm
Just för att det här embryot fanns ju. Om man ska se det strategiskt sett så fick
[Hållbart initiativ] nästan [alltid] i Åland gallup [...], som inte fanns, ett mandat
och det betydde femhundra röster. Så om Hållbart initiativ bara i gallupen, fast
inte det fanns, fick ett mandat så då hade vi ju redan 500 gratis röster i princip.
Om vi tar samma namn. Och vi använde ju också samma Facebook egentligen,
så på det viset så hade vi ju allting färdigt. Vi hade ju en prototyp färdigt, och
folk kände ju igen Hållbart initiativ från tidigare (Respondent 4).

Det som gjorde att HI enligt respondent 4 valde namnet Hållbar initiativ var
igenkänningsfaktorn. Men själva grunden till namnet baserar sig på att HI enligt
respondent 5 både 2015 och inför valet 2019 ville vara ”[…] ett politiskt alternativ för
ett hållbart samhälle” utan att associeras till ett grönt parti som bara driver gröna
frågor. Respondent 1, 2 och 4 framhåller det samma och respondent 1 poängterar
exempelvis att ”[…] [d]et är inget miljöparti, det är vi ganska tydliga med också”.
Enligt respondenterna vill HI som parti ta fasta på hela hållbarhetspektret, såväl
ekologiskt som socialt, och inte enbart vara ett politiskt alternativ för miljörörelsen.
Respondent 5 nämner att ”[…] vi vill verkligen lyfta upp hållbarhet som själva fokuset
för samhällsutvecklingen och att det är den som är den stora ödesfrågan”. Respondent
5 berättar vidare att de i namndiskussionen därför kom fram till att hållbarhet är
centralt och behöver finnas med i namnet ”[…] för att tydliggöra vad det är som är
själva den här grundandan”. Enligt respondent 5:s tolkning ville kärngruppen med HI
att det också skulle vara som ett initiativ där tanken är att hållbarhetsfrågan ska drivas
av alla partier oavsett var de ligger på den politiska höger-vänsterskalan och att ett
initiativ eventuellt inte behöver finnas för alltid, bara framtill att det HI arbetar för har
nått ett stadie av att det är integrerat.
[...] men att vi fortfarande ser det som ett initiativ och att vi kanske inte måste
finnas för evigt, utan att vi får se att hur länge behövs vi så att säga, och när
kommer det till ett stadie när saker och ting har hänt i en sådan utsträckning att
vi kanske kan steppa tillbaka, för att det är liksom integrerat (Respondent 5).

Enligt HI:s årsberättelse för 2019 höll HI en lanseringsträff den 15 maj 2019 för att
berätta att partiet kommer att ställa upp i valet med kandidater. Ungefär en månad
senare – den 17 juni – anordnades ett stormöte för att grunda ett parti (Hållbart initiativ
u.å., 4). Inför samma möte enligt respondent 5 påbörjades funderingarna över hur
organisationen ska se ut, eftersom HI ville fortsätta bygga upp rörelsen och ta tillvara
engagemanget från många intresserade människor.
36

Malin Lindholm
Enligt HI:s årsberättelse för 2019 (Hållbart initiativ u.å., 4) resulterade det i ett beslut
på stormötet i juni 2019 om att partiets organisationsstruktur ska bestå av sex råd med
enligt respondenterna olika funktioner. Det var dock inget formellt beslut, eftersom
det enligt respondenterna senare formellt skulle fattas under årsmötet. Arbetet i dessa
startade dock direkt efter stormötet (se Hållbart initiativ u.å., 5-11). Vad som hände i
råden under perioden mellan stormötet och valet beskrivs närmare i nästa avsnitt (6.2).
Efter fyra månaders arbete i råden från stormötet i juni till kommunal- och
lagtingsvalet i oktober 2019 fick HI i valet två mandat i lagtinget och fyra mandat i tre
kommunfullmäktige.

Direkt

därefter

började

förhandlingarna

om

en

landskapsregering och den 10 december 2019 klev den nya landskapsregeringen in,
i vilken HI också fick en plats (Hållbart initiativ u.å., 12). Innan den nya
landskapsregeringen klev in ordnade dock HI enligt respondenterna en informell
medlemsträff - den 29 november 2019. Där diskuterades viktiga frågor som förekom i
förhandlingarna, men också utformningen av den interna organisationsstrukturen för
2020 (Hållbart initiativ 2019b). Ifråga om organisationsstrukturen var detta i likhet
med stormötet enligt respondenterna ingen beslutsfattande träff, men den struktur som
diskuterades då utvecklades och fastslogs senare 26 februari 2020 under det första
årsmötet, i vilken 35 deltagare deltog (Hållbart initiativ 2020b). Enligt respondent 1
var det tre personer som fick på basen av det som diskuterades under medlemsträffen
i uppdrag att ta fram en organisationsmodell som HI då ”[...] ska spika på årsmötet”. I
enlighet med respondent 1 var en av dessa personer en av initiativtagarna.
Som framgår ovan händer en hel del inom HI under en relativt kort tidsperiod.
HI är så att säga i rörelse. De viktiga händelserna är som följer: lanseringsträffen av
partiet 15 maj 2019, stormötet 17 juni 2019, kommunal- och lagtingsvalet 20 oktober
2019, medlemsträffen 29 november 2019, att den nya lanskapsregeringen trädde in 10
december 2019 och årsmötet 26 februari 2020. Kärngruppen för HI började samlas i
mitten av januari 2019, men de händelser jag särskilt tar fasta på äger rum mellan maj
2019 och februari 2020, dvs. under tio månaders tid. I nästa avsnitt (6.2) presenteras
en modell över och beskrivning av rådsstrukturen och aktiviteterna i dessa före valet i
oktober 2019 och efter årsmötet i februari 2020.

37

Malin Lindholm

6.2 Hållbart initiativs rådsstruktur - före valet och efter årsmötet
Vi [HI] inser att en framgångsrik rörelse har nya spännande former av
mobilisering. Därför grundar sig den här rörelsen på ett inkluderande ledarskap
där vi tar tillvara den gemensamma viljan och kraften. Organisationskulturen
är välkomnande, tillåtande och empatisk. Alla får alltså delta enligt sina egna
förutsättningar (Hållbart initiativ 2019c).

I HI tar sig de nya spännande formerna för mobilisering i enlighet med HI:s hemsida i
uttryck i en rådsstruktur (Hållbart initiativ 2019c). Enligt respondenterna är dessa råd
vid tiden för intervjun i december 2019 självständiga från varandra och alla
rådsmedlemmar behöver inte ha insyn i alla rådens arbete. Om detta säger respondent
5: [...] jag är så att säga med i händelsernas centrum, om man får kalla det så? Det
pågår ändå saker som jag inte har en aning om att pågår och jag tycker det är
fantastiskt”. I början av december 2019 berättar respondenterna att det i råden förutom
rådsmedlemmar också finns en rådsansvarig, som efter det första årsmötet i februari
2020 namngavs till rådsordförande (Hållbart initiativ 2020b). Enligt respondenterna är
de rådsansvarigas uppgift att finnas till hands för rådsmedlemmarna och vid behov
informera om det som sker internt inom råden till de andra råden. Nedan är en
illustrativ figur över HI:s rådsstruktur före valet och efter årsmötet (figur 1). Modellen
är återskapad som ett exempel från en teckning över rådsstrukturen som respondent 4
ritade under vårt intervjutillfälle.
Kommunikationsrådet

Förvaltningsoch
ekonomirådet

(Kampanj- och)
Evenemangsrådet
Politikrådet
(Tidigare
Strategirådet)

Rekryteringsrådet

Fest- och
pepprådet

Figur 1. HI:s rådsstruktur
38

Malin Lindholm
Enligt respondent 4 illustrerar de större ”bollarna” HI:s olika råd, medan de mindre
står för arbetsutskott som enligt respondenterna kan bildas från råden. I enlighet med
HI:s hemsida fanns före valet sex aktiva råd: Strategirådet, Kommunikationsrådet,
Kampanj- och evenemangsrådet, Rekryteringsrådet, Fest- och pepprådet och
Förvaltnings- och ekonomirådet (Hållbart initiativ 2019c). Efter årsmötet i februari
2020

blev

det

gråmarkerade

Fest-

och

pepprådet

enligt

den

interna

organisationsbeskrivningen en del av Evenemangsrådet och Kampanj- och
evenemangsrådet ändrade namn till endast Evenemangsrådet. Efter årsmötet i februari
2020 ändrades Strategirådets namn till Politikrådet. Därmed har HI numera fem aktiva
råd (Hållbart initiativ 2020b). Varför Strategirådet/Politikrådet är placerat i mitten av
modellen beror enligt respondent 4 på att det kan ses som det centrala rådet p.g.a. dess
uppdrag att politikutveckla. Överlag har den rumsliga placeringen av råden i detta fall
ingen större betydelse, utan tanken är att ge en visuell uppfattning om strukturen.
Avsikten förövrigt med den reviderade organisationsmodellen, som antogs under
årsmötet i februari 2020, var att välkomna fler till rörelsen (Hållbart initiativ 2020b).
Härnäst följer en beskrivning av råden, deras ansvarområden och aktiviteter under
2019.

6.2.1 Förvaltnings- och ekonomirådet

I enlighet med HI:s interna organisationsbeskrivning som godkändes på årsmötet i
februari 2020 fungerar Förvaltnings- och ekonomirådet framöver som föreningens
styrelse och har ansvaret över att ta fram styrdokument för förvaltningen. Vidare
ansvarar rådet över det administrativa som hör till en förening. Det vill säga i enlighet
med HI:s hemsida för verksamhetsplan, budget, ekonomin (Hållbart initiativ 2019c;
Hållbart initiativ 2020c) och enligt respondent 3 för medlemsregistret. Enligt
respondenterna i december 2019 har rådet haft samma funktion och ansvar före valet
2019 samt förväntas ha det mellan valet och årsmötet som nämnt ovan. Till en början
i juni 2019 valdes tre personer till rådet (Hållbart initiativ u.å., 7), men från och med
årsmötet i februari 2020 består det av fyra personer (Hållbart initiativ 2020b).
I enlighet med HI:s årsberättelse för 2019 (Hållbart initiativ u.å., 7) och respondenterna
39

Malin Lindholm
bildade personerna i detta råd föreningen och har fungerat som föreningens juridiska
styrelse. Enligt beskrivningen i HI:s årsberättelse för 2019 (ibid.) tog de även inför
valet i oktober 2019 fram en paketlösning som inkluderade kandidatkontrakt för att
finansiera valkampanjen. Det innebar lån av sex privata långivare, som enligt
respondent 5 var antingen medlem eller kandidat, på totalt 7 000 euro. Lånen ska
återbetalas under tre år och i rater på totalt 210 euro i månaden. Det är de invalda
lagtingsledamöterna och ministern i landskapsregeringen som delar på denna summa
och månatligen betalar in 210 euro till föreningen. Rådet har även haft i uppdrag
att skapa föreningens organisationsbeskrivning (Hållbart initiativ u.å., 7). Enligt
respondenterna vid tiden för intervjun i december 2019 förvaltar Förvaltnings- och
ekonomirådet de finansiella resurserna.
Detta råd är alltså styrelsen i enlighet med föreningslagen (503/1989, 6 kap. 35). De
andra råden kan ses som ”utskott” i mer traditionell terminologi. Därmed betyder det
att strukturen inte är särskilt annorlunda från en vanlig föreningsstruktur. Lagen ställer
vissa ramar, men det verkar som att HI genom rådens benämningar istället har försökt
frångå det traditionella. Mer om det senare. I enlighet med 11 § i HI:s föreningsstadgar
(PRH 2019) har HI också verksamhetsgranskare/revisorer som ska ge sitt utlåtande till
styrelsen inför det möte där bokslutet fastställs.

6.2.2 Strategirådet/Politikrådet

Strategirådet/Politikrådet har enligt respondenterna före intervjutillfället i december
2019 fattat beslut om strategiska frågor som gäller rörelsen och ansvarat över att
utveckla riktlinjer för HI:s långsiktiga politiska linjedragningar. Efter årsmötet i
februari 2020 fastställdes också att detta råd ska ha detta som ansvarområde, enligt
HI:s organisationsbeskrivning. I enlighet med HI:s årsberättelse för 2019 (Hållbart
initiativ u.å., 5-6) bildades arbetsutskott under 2019 till Strategirådet som resultat av
alla frågor och idéer. Det finns fem utskott (Hållbart initiativ 2020c) som enligt
respondenterna vid tiden för intervjuerna berör utbildning, energi och transport,
folkhälsa, kultur samt ekonomi. Under årsmötet i februari 2020 godkändes

40

Malin Lindholm
organisationsbeskrivningen i vilken det står att rådet framöver ska ha minst fem
arbetsutskott och att Politikrådet kan tillsätta utskott om det behövs.
I enlighet med HI:s årsberättelse för 2019 (Hållbart initiativ u.å., 5) var medlemmarna
i detta råd de som på stormötet i juni 2019 visat intresse att utarbeta en politisk agenda.
Rådet började med att utarbeta den politik som skulle föras. Sedan när valet i oktober
2019 närmade sig lade rådet i enlighet med HI:s årsberättelse (ibid.) större vikt på det
kommande valet och valkampanjen och då ordnades möten tillsammans med
Kommunikationsrådet. Enligt årsberättelsen för 2019 (Hållbart initiativ u.å., 6) hade
rådet totalt omkring 20 fysiska möten och otaliga diskussioner via digitala kanaler.
Senare till förhandlingarna om landskapsregeringen direkt efter valet sammankallades
också Strategirådet (ibid.). I juni bestod Strategirådet av sju medlemmar (Hållbart
initiativ 2019a) och som flest uppgick de enligt HI:s årsberättelse för 2019 (Hållbart
initiativ u.å., 5) till 14 medlemmar.
Efter årsmötet i februari 2020 följer HI den interna organisationsbeskrivningen över
rådet. Det som framgår i den nämns härefter. Ordförandena i utskotten ska vara
medlemmar i Politikrådet och har i uppgift att rapportera om arbetet som sker inom
respektive utskott. Utskottens uppdrag ska vara att förutom att komma med idéer och
tankar också att bereda beslutsunderlag till Politikrådet och att väcka egna initiativ.
De folkvalda ska kunna ta kontakt direkt med utskotten, vilka därefter kan börja sin
underlagsutredning som Politikrådet senare kan använda vid sitt beslutsfattande.
Ordinarie medlemmar i Politikrådet ska vara ordförandena för de enskilda utskotten
och även talespersonerna och vicetalespersonerna. Dessutom ska rådet bestå av de
folkvalda, dvs. de folkvalda i lagtinget och kommuner, som är adjungerade
medlemmar i rådet, men utan beslutanderätt. De folkvalda ska komma med ”input” till
Politikrådet om sådant som rör strategiska frågor. De folkvalda får ansvar att se till att
rådets strategiska beslut kommer fram i lagtings- och kommunarbetet. De folkvalda
får också ansvar över att bestämma vilka aktuella frågor som är av strategisk art som
rådet behöver fundera över. De folkvalda har sedan också fått mandat att fundera över
hur de strategiska besluten går från ord till handling i kommun, lagting och
landskapsregering. Dessutom om en partisekreterare finns ska hen vara delaktig i
rådets möten som sekreterare.

41

Malin Lindholm
6.2.3 Kommunikationsrådet

I enlighet med respondenterna vid tiden för intervjun i december 2019 och
organisationsbeskrivningen som godkändes på årsmötet i februari 2020 ska
Kommunikationsrådet ansvara för rörelsens kommunikation, såväl inåt som utåt i
rörelsen. Rådet hade enligt respondenterna samma uppgift före intervjutillfället.
Enligt respondenterna har Kommunikationsrådet före intervjutillfället i december
2019

haft

ett

nära

samarbete

med

övriga

råd,

men

särskilt

med

Strategirådet/Politikrådet, eftersom det hörde till deras uppgift att kommunicera det
som beslutats och/eller planerats i respektive råd. Denna uppgift fortsätter rådet också
att

ha

framöver

i

enlighet

med

organisationsbeskrivningen.

Enligt

organisationsbeskrivningen som godkändes på årsmötet ska rådet tills vidare även
kunna ta egna initiativ gällande kommunikation. Detta råd ska även ansvara för HI:s
grafiska profil. Därutöver ska rådet ansvara över HI:s kommunikation i alla olika
kanaler; hemsidan, blogg, insändare, annonsering, Facebook, Instagram och övriga
kanaler, om det bestäms. Vem som sitter i detta råd berättar respondent 5 mera om
nedan.
[…] vi har något som kallas ett Kommunikationsråd och där sitter människor
som gillar att skriva, gillar att kommunicera, gillar sociala media, gillar liksom
att skriva insändare, kolla igenom/jobba med text, intervjuer/radio, allt det där.
Som liksom älskar det (Respondent 5).

Enligt organisationsbeskrivningen ska rådet därtill fr.o.m. årsmötet i februari 2020
vara en resurs för såväl talespersonerna som för kandidaterna i val. Rådet ska hjälpa
till vid t.ex. formuleringen av talepunkter. Rådet har också fått ansvar för att presentera
nya kandidater på basen av uppdrag från Rekryteringsrådet. I juni 2019 hade rådet sju
medlemmar (Hållbart initiativ 2019a) och efter årsmötet i februari 2020 hade rådet åtta
medlemmar (Hållbart initiativ 2020c).

42

Malin Lindholm
6.2.4 Evenemangsrådet

I enlighet med HI:s organisationsbeskrivning som antogs under årsmötet i februari
2020 ska Evenemangsrådet framöver ansvara över det konkreta arbetet som behövs
för att föra igenom olika evenemang såväl inom rörelsen som för allmänheten för HI.
Det kan handla om föreläsningar, workshops, medlemsmöten, partifika, gemensamma
resor eller olika andra tillställningar. Rådet ska också se till och ansvarar över att rätt
information om ett evenemang ges till Kommunikationsrådet som sedan marknadsför
om HI:s aktiviteter. Rådet ska också ansvara över arrangemang inom HI som
understöder uppbyggandet av team och ett arbetsklimat som är positivt. Vidare i
enlighet med organisationsbeskrivningen har rådet framöver ett Pepputskott som ska
ansvara över personlig coaching av både sympatisörer och kandidater. Pepputskottet
ska också ta hand om frågor som berör att hålla uppe en god stämning inom HI och
hjälpa till vid utredningar av olika utmaningar som kan uppstå inom HI.
Enligt respondenterna var Pepprådet före valet i oktober 2019 ett separat råd och
sammankopplat med ett Festråd. Det hette Fest- och pepprådet, som överlag uppstod
spontant till följd av det HI skriver i sin årsberättelse för 2019 (Hållbart initiativ u.å.,
11) som ”[…] den höga och härliga energinivå som kännetecknar alla HIs medlemmar
[…]” och ett behov av att dela med sig av olika känslor både inför och under
valkampanjen. Enligt årsberättelsen för 2019 (Hållbart initiativ u.å., 11) ordnade
Pepprådet då samtalskvällar och workshops. I dessa deltog främst kandidater till
lagtings- och kommunalvalet 2019, men också ibland rådsmedlemmar. Festrådet i sin
tur ordnade olika samkväm. Pepprådet har också fungerat som coach till enskilda
personer och som konsult till Strategirådet och Rekryteringrådet. Dessutom var
Pepprådet med och stödde kvinnor att komma med i HI (ibid.). I juni 2019 bestod Festoch pepprådet av tre personer (Hållbart initiativ 2019a).
Enligt organisationsbeskrivningen som godkändes under årsmötet i februari 2020 ska
rådet därefter under en valkampanj ordna olika evenemang och tillställningar i
samarbete med Politik-, Kommunikations- och Rekryteringsrådet för att få med många
kandidater och väljare. Det är inte Evenemangsrådet som ska ansvara över
rekryteringen på plats, men kan få sköta detta om Rekryteringsrådet ger mandat för
det. Före valet hette detta råd enligt HI:s hemsida Kampanj- och evenemangsrådet
43

Malin Lindholm
(Hållbart initiativ 2019c). Rådets fokusområde var då det samma som det är efter
årsmötet i februari 2020. Efter det årsmötet har dock Kampanjrådet i enlighet med
organisationsbeskrivningen integrerats i Evenemangsrådet. Inledningsvis i juni bestod
detta råd av tre medlemmar (Hållbart initiativ 2019a), men det har efter årsmötet i
februari 2020 utökat till fyra personer (Hållbart initiativ 2020c). Före valet 2019
ordnade de olika föreläsningar, panelsamtal, besök och samtalstillfällen samt en
studieresa i enlighet med teman i HI:s löften (Hållbart initiativ u.å., 8-9). Enligt HI:s
årsberättelse för 2019 (Hållbart initiativ u.å., 9) hade HI fått ett möblemang som
motsvarade ett vardagsrum och soffor, vilka de använde på olika evenemang runtom
på Åland. Dessutom i själva valkampanjen gick personer inom HI runt i Ålands stad
för att både träffa och samtala med väljare. Till det bar de med sig sin HI-flagga och
posters.

6.2.5 Rekryteringsrådet

I enlighet med den interna organisationsbeskrivningen som antogs under årsmötet i
februari 2020 ska Rekryteringsrådet framöver verka som valberedningsgrupp och ge
förslag på personer som kan tillsättas i råden samt talespersoner och vicetalespersoner.
Detta råd ska också ansvara över rekryteringen av deltagare i HI, dvs. av medlemmar,
kandidater och sympatisörer. Kandidater till HI ska godkännas utgående från en
intervjumall som rådet har. Om någon av kandidaterna inte längre uppfyller HI:s
värderingar får detta råd ansvar över att utesluta kandidater. Rådet ska vara i kontakt
med Kommunikationsrådet när det är dags att lansera nya kandidater.
Rekryteringsrådet ska också finnas till för att hjälpa de folkvalda i lagting och
kommuner att rekrytera medlemmar till olika kommunala nämnder, bolagsstyrelser
och landskapsorgan.
Inledningsvis i juni bestod rådet av tre personer (Hållbart initiativ 2019a), medan det
efter årsmötet i februari 2020 består av fyra personer (Hållbart initiativ 2020c).
I enlighet med HI:s årsberättelse för 2019 (Hållbart initiativ u.å., 10) hade de
medlemmar och sympatisörer som fanns i rådet före valet i oktober 2019 i uppdrag att
rekrytera kandidater. Dessa avslutade sedan detta uppdrag när totalt 18 kandidater
44

Malin Lindholm
ställde upp – nio män och nio kvinnor. I enlighet med samma årsberättelse (ibid.)
tillsattes efter valet flera medlemmar i rådet och fokus skiftade till att stöda
lagtingsgruppen vid rekryteringen till olika förtroendeposter på både landskapsnivå
och till olika nämnder i Mariehamns stad. Senare i samband med årsmötet i februari
2020 fick Rekryteringsrådet mandat att tillsammans med rådsordförandena tillsätta fler
medlemmar om det behövs (Hållbart initiativ 2020b).

6.2.6 Talespersonsgruppen

I enlighet med HI:s organisationsbeskrivning som godkändes på årsmötet i februari
2020 är det årsmötet som ska välja två talespersoner och två vice talespersoner som
sedan för HI:s talan. Respektive ska vara av olika kön och om det är möjligt ska HI
försöka fördela representationen på det sättet att den ena talespersonen representerar
parlamentet/landskapsregeringen och den andra representerar föreningen/folkrörelsen.
I den grupp som kallas för talespersonsgruppen ska talespersoner, vice talespersoner
och invalda i lagting och landskapsregering ingå. Dessa olika talespersoner kan vara
invalda i landskapsregering, lagting eller kommun, men det är inget krav på det.
Medlemmarna av talespersonsgruppen som inte är invalda ska också fungera som
ordinarie medlemmar i Politikrådet, medan de medlemmar av talespersonsgruppen
som är invalda ska fungera som Politikrådets adjungerade medlemmar.
Talespersonernas uppdrag är att de ska kommunicera utåt de linjedragningar som
Politikrådet beslutat i olika sakfrågor. Talespersonsgruppen ska vara ett utövande
utskott som får fatta snabba beslut om både politiska linjedragningar och uttalanden
om det behövs. Dessa beslut ska dock grunda sig på Politikrådets linjedragningar.
Talespersonsgruppen är också de som förväntas hålla Politikrådet underrättade om de
frågor som är aktuella i parlamentet. Om en särskild situation kräver det ska en
talesperson eller en vice talesperson kunna avsättas eller tillsättas av ett extrainkallat
medlemsmöte.

45

Malin Lindholm
6.2.7 Stödfunktion för råden

Årsmötet i februari 2020 godkände något som i HI:s interna organisationsbeskrivning
kallas för stödfunktion för råden. Om det finns ett behov av stödfunktionen ska ett
samråd kunna sammankallas av Förvaltnings- och ekonomirådets ordförande endera
på eget initiativ eller utifrån en överenskommelse med antingen en eller flera
rådsordföranden. Ett samråd ska inkludera alla rådsordföranden och, om det behövs,
lagtingsgruppen. Samrådsfunktionen ska fungera som hjälp till Förvaltnings- och
ekonomirådet när det ska prioriteras hur ekonomiska medel ska fördelas mellan råden
så att det är i enlighet med föreningens verksamhetsplan. Denna funktion ska även
kunna sammankallas om en situation uppstår som kräver snabba övergripande beslut
för hela föreningens del och som inte faller inom något av de enskilda rådens
behörighet.

I enlighet med organisationsbeskrivningen som spikades på årsmötet i februari 2020
ska årsmötet framöver på basen av Rekryteringsrådets förslag fatta beslut om vem som
sitter i råden. Rådens mandatperiod ska sträcka sig från ett årsmöte till nästa med
strävan

till

en

balansgång

mellan

kontinuitet

och

förnyelse.

I

organisationsbeskrivningen finns också en rekommendation om att råden ska ha en
40/60 könsfördelning och uppnå diversitet i ålder såväl som representation regionalt
och etniskt. Det var något som respondenterna redan i december 2019 hade en vision
om. Enligt samma organisationsbeskrivning ska en person kunna sitta i ett eller flera
råd samtidigt. Om det finns frågor som rör flera råd är det främst rådsordförandena
som ska avhandla dessa. Vid intervjutillfället i december 2019 nämnde respondenterna
att alla råd har möjlighet att bilda utskott under sig, för att enligt dem diskutera och
fokusera på enskilda sakfrågor. Respondenterna föreställde sig att intresserade på detta
sätt ska kunna välja utskott eller råd som behandlar sådant som de är intresserade av.
Rekommendationen enligt organisationsbeskrivningen för antalet medlemmar i råden
är överlag åtminstone fyra och högst tio. Kommunikationen internt ska gå via dolda
Facebookgrupper och Messenger. Både protokoll och dokument ska delas genom
Google drive. Den interna kommunikationen har också enligt t.ex. respondent 4 redan
före december 2019 gått via dessa kanaler. Vidare enligt organisationsbeskrivningen
46

Malin Lindholm
ska rådsordförandena ansvara för det ”egna” rådets tillordnade budget. Förövrigt när
råden bildades i samband med stormötet i juni 2019 hade medlemmarna i dem enligt
respondenterna i uppgift att själva planera och utarbeta sin mandatbeskrivning och sitt
arbetssätt, som sedan enligt respondent 5 fastslogs av Förvaltnings- och ekonomirådet.

6.3 Hållbarhet och syfte för Hållbart initiativ

På HI:s hemsida har HI definitionen av ett hållbart samhälle på Åland som HI enligt
respondenterna arbetar utifrån. Enligt HI:s hemsida (Hållbart initiativ 2020d) följer
Åland en internationell definition av hållbarhet. Denna består av fyra principer – tre
för ekologisk hållbarhet och en för social hållbarhet (ibid.). Definitionen är den nedan.

I det hållbara samhället utsätts naturen inte för systematisk…
1 … koncentrationsökning av ämnen från berggrunden (fossila bränslen,
metaller och mineraler)
2 … koncentrationsökning av ämnen från samhällets produktion (syntetiska
substanser, kemikalier, som innehåller svårnedbrytbara ämnen; eller naturliga
substanser som omsätts i större mängder än naturen kan ta hand om)
3… undanträngning av fysiska metoder (överuttag av naturresurser som vatten,
skog, fisk eller matjord; intrång i viktiga naturområden för t ex byggande,
introduktion av främmande och invasiva arter, produktion som resulterar i
avfall istället för slutna kretslopp)
4 … och i det hållbara samhället bidrar vi inte till att människor utsätts för
strukturella hinder för hälsa, inflytande, kompetensutveckling, opartiskhet och
meningsskapande (Hållbart initiativ 2020d).

Enligt beskrivningen på HI:s hemsida (Hållbart initiativ 2020d) ska dessa principer
förstås utifrån nyckelordet ”systematisk”, dvs. att ett socialt hållbart samhälle
exempelvis inte systematiskt skapar ohälsa. Orsaken till definitionen på hemsidan
säger respondent 5 bero på att den är vetenskapligt baserad och därmed ”[...] går att
arbeta med och bryta ner i någonting som är konkret i både företag och andra
organisationer”. Alla respondenter säger sig hålla med om denna definition, varför
denna definition kan fungera som HI:s tolkning av hållbarhet tillsammans med
respondenternas egna tolkningar. Denna definition är förövrigt förankrad i en viss
forskningsinriktning.
47

Malin Lindholm
Enligt Missimer (2015) har forskare sedan 1990-talet utvecklat ett övergripande
ramverk som kan användas i praktiken vid strategisk hållbarhetsplanering. Detta
ramverk kallas ramverk för strategisk hållbar planering (FSSD - Framework for
Strategic Sustainable Development) (Missimer 2015). Enligt Broman och Robèrt
(2017, 22) grundar sig FSSD på att hållbarhet handlar om att inte ha systematiska
hinder som hindrar människor från att tillgodose sina behov. Det finns vissa aspekter
inom ekologiska och sociala system som behöver bli hållbara för att inte systematiskt
skapa dessa hinder (Broman & Robèrt 2017, 22-23). Ifråga om ekologiska system
verkar de främsta aspekterna vara diversitet samt kapacitet för rening, assimilering och
klimatreglering (Broman & Robèrt 2017, 23). Angående sociala system inkluderar de
viktigaste aspekterna bl.a. tillit människor emellan, förtroende mellan människor och
sociala institutioner och diversitet, såsom ålder och kön. Hit räknas också aspekter
såsom gemensam mening och förmågan att lära (Missimer, Robèrt & Broman 2017,
36-38). De principer för hållbarhet som gäller för tillfället finns inom FSSD (se
Missimer 2015, 9-10; Robèrt, Broman & Basile 2013), och är de samma som finns på
HI:s hemsida.
För djupare insikt ställde jag också en fråga om hur respondenterna uppfattar termen
”hållbarhet”. Vad de alla hade gemensamt var att de betonar betydelsen av
långsiktighet och ekonomi i samband med hållbarhet och ett hållbart samhälle.
Respondent 1 nämner bl.a. att HI tänker strategisk hållbarhet och långsiktighet, ”[...]
att vi faktiskt ska kunna leva på planeten och ha ett bra liv på lång sikt”.
Respondent 2 i sin tur nämner en personlig och en samhällelig dimension för vad hen
anser vara hållbarhet. Ifråga om den personliga dimensionen hänvisar hen bl.a. till sitt
beteende och tänker över om hen gör sådant som är bra för planeten, andra människor
och sig själv. Respondent 2 tolkar att hållbarhet till stor del handlar om ”[...] om jag
genom mitt beteende gör det värre eller gör det bättre för kommande generationer att
möta sina behov”. Det har likheter med den definition som utvecklades 1987 av
Världskommissionen för miljö och utveckling (WCED). Enligt denna definition är
hållbar utveckling utveckling som "[...] möter behoven hos nuvarande generation utan
att kompromissa med möjligheten för framtida generationer att tillgodose sina behov”
(min översättning, WCED u.å., del 1, kapitel 2). Angående den samhälleliga
dimensionen tolkar respondent 2 att hållbarhetsfrågan bl.a. är ”[...] egentligen en
48

Malin Lindholm
ekonomisk fråga, hur vi styr dom ekonomiska resurserna och hur vi liksom styr om
från ekonomiskt ohållbara verksamheter till hållbara verksamheter”. Detta säger hen
efter att ha förklarat att det system människor nu lever i är finansierat av ekonomiskt
ohållbara verksamheter där t.ex. bl.a. jordens resurser överkonsumeras.
Respondent 3 använder sig av trädgårdsarbete som metafor. Hen säger att ”[j]ag lär
mig av naturen hur naturen gör på egen hand och försöker efterlikna det
[...], att jag tar mindre ifrån jorden än jag ger tillbaka och det är det som är hållbarhet
för mig i det stora hela också”. Hen tolkar vidare hållbarhet som att det handlar om
planering, hänsynstagande, ansvarstagande för konsekvenser, att göra val efter vad
planeten klarar av och anpassning till jordens resurser. Detta påminner om Kent E.
Portney (2015, 4) som menar att själva kärnkonceptet för hållbarhet är dess fokus på
tillståndet av jordens biofysiska miljö. Vidare nämner respondent 3 att hållbarhet också
handlar om att möta människor på ett öppet och tillåtande sätt och låta sig berikas av
dessa. Hen knyter detta till social hållbarhet. Respondent 3 uppmärksammar också
svårigheter med begreppet hållbarhet i samband med skrivandet av programmet för
landskapsregeringen.
Men hållbarhet, jag tycker att man kan applicera det över så mycket, och det är
det som är farligt, som vi har haft lite problem med nu när vi håller på med
programmet att det är så många som inte har tänkt till, att vad är hållbarhet
egentligen (Respondent 3).

I ett telefonsamtal med respondent 5 den 2 september 2020 förtydligar respondent 5
att det handlar om svårigheter med begreppet i förhållande till andra åländska partier,
dvs. att de andra partierna vid tiden för skrivandet av programmet inte hade tänkt till
om vad hållbarhet är (Respondent 5, telefonsamtal, 2.9.2020). Utifrån ovanstående
påstående verkar det alltså externt finnas olika tolkningar för hållbarhet, och i enlighet
med respondenterna finns det också inom HI olika individuella tolkningar för
hållbarhet. HI använder en logo som enligt respondenterna och HI:s hemsida (Hållbart
initiativ 2020d) illustrerar vilken politik de för (figur 2).

Figur 2. Hållbart initiativ – ett bärkraftigt val (Hållbart initiativ 2019d)
49

Malin Lindholm
En respondent förtydligar loggans innebörd:
[...] det gröna bär det röda, som sedan bär det blå. Det är den här droppen. Så
den ekologiska hållbarheten är liksom grunden som vagga, och i det så [...] har
vi ett samhälle där vi ska vara socialt hållbara med varandra och sedan verktyg
för att få det där lite och fungera så har vi en ekonomi då (Respondent 1).

Enligt HI:s hemsida (Hållbart initiativ 2020d) motsvarar färgerna olika beroenden. Det
gröna står för att ”vi” är beroende av naturens resurser och ekosystemtjänster. Det röda
står för att det mänskliga samhället bl.a. är beroende av tillit för såväl trygghet som för
att vara socialt välfungerande. Det blåa innebär i sin tur att samhällsekonomin är
beroende av naturens och mänskliga resurser (Hållbart initiativ 2020d). Färgerna tycks
alltså dels signalera precis det som man är van vid när de används för att stå för olika
politiska riktningar; men samtidigt framställs de alla som representationer av HI:s
värderingar. Utgående från denna programförklaring är det svårt att placera HI
någonstans på den politiska vänster-högerskalan, på vilken respondenterna också är
angelägna om att nämna att de inte heller vill placeras.
[...] vi har ingen färdig ideologi så vi vet att, alla som kommer hit till det här
partimötet så ställer sig bakom det här. Och passar det inte så får man gå.
Då får man söka sig till något annat parti. Om man tycker att det här blir för
höger eller sådär. Lite om man karikerar och hårdrar det lite så vi har inte den
utgångspunkten, utan utgångspunkten är värderingarna och den här
omställningsidén och den här definitionen av hållbarhet. Och sedan behöver vi
fånga upp så att säga från våra medlemmar, väljare och sympatisörer, att vad är
det som är på gång, vad händer, vad känns relevant, vad är liksom viktigt just
nu? (Respondent 5).

HI har alltså enligt respondent 5 ingen färdig ideologi, utan utgångspunkten är
värderingarna, HI:s omställningsidé, hållbarhetsdefinitionen och vad det verkar som
att ta tillvara HI medlemmarnas, väljarnas och sympatisörernas tankar och åsikter.
Respondent 1 lyfter överlag också fram att HI vill ”[...] tänka hållbarhet överallt och
inte minst när det gäller ekonomi då”. Vad som framgår ovan i HI:s fall är att det finns
en viss mångtydighet med hållbarhet, vilket förövrigt också gäller i såväl forskningen
som i den samhälleliga diskussionen om begreppet.
Vidare i enlighet med 2 § i HI:s föreningsstadgar (PRH 2019) är föreningens syfte
”[...] att genom politiskt engagemang arbeta för en rättvis omställning till ett hållbart
åländskt samhälle. Hållbart initiativ vill sammanföra människor som sätter planetens
50

Malin Lindholm
hälsa och människors välmående i fokus. Hållbart initiativ verkar för mänskliga
rättigheter och solidaritet med djur, natur och kommande generationer”. Vidare enligt
HI:s föreningsstadgar (ibid.) fungerar HI i en anda som är demokratisk, öppen och
tolerant. Själva arbetet arrangeras och genomdrivs i samtal, möten, publicistisk
verksamhet och digital kommunikation (PRH 2019). HI vill se sig som en del av den
globala hållbarhetsrörelsen och är öppen för samarbete med människor och
organisationer runtom i världen som tänker likadant (ibid.). Utgående från HI:s
verksamhetsplan för 2020 är deras fokus för 2020 följande:
-

att värva flera medlemmar, genom att i offentligheten informera om föreningens
verksamhet och syftemål,
att aktivt utveckla och öka den ömsesidiga kommunikationen mellan föreningens
medlemmar och partiets förtroendevalda i lagtinget och kommunerna,
(Verksamhetsplan 2020).

HI har alltså ett fokus på att värva flera medlemmar och att få det till stånd genom att
dela information om HI till allmänheten. Dessutom fokuserar de på att både utveckla
och öka kommunikationen mellan medlemmarna och de förtroendevalda.
Hur HI i praktiken ska uppnå detta verkar också framgå i deras verksamhetsplan
där HI har formulerat fem exempel på evenemangsförslag för 2020. Dessa är:
-

regelbundna medlemsmöten, i form av lunchträffar eller kvällssammankomster,
offentliga föreläsningar, seminarier och workshops om de fyra systemvillkoren
för hållbar utveckling och de sju utvecklingsmålen för Åland som listats av
bärkraft.ax.
föreläsningar och diskussioner om särskilda ämnen enligt rådens och
medlemmarnas önskemål,
kommunikationsgrupper på sociala media.
målet är att fysiska möten sprids regionalt i hela landskapet (Verksamhetsplan
2020).

HI har också utarbetat ”vårt löfte till Åland”, som kan ses som en motsvarighet till ett
partiprogram. I ”vårt löfte till Åland” som finns på HI:s hemsida (Hållbart initiativ
2020a) beskriver HI att de arbetar för att Åland ska få ”En klimatlag”, ”Ett rent
Östersjön”, ”Ett jämställt Åland”, ”Ett hållbart jordbruk”, ”Mer biologisk mångfald”,
”Moderna transporter”, ”En attraktiv skärgård”, ”En ansvarstagande färjetrafik”,
”Ökad folkhälsa”, ”Koll på pensionspengarna”, ”En hållbar konsumtion”, ”Ett jämlikt
Åland” och ”Ett entreprenörskap för framtiden”. Vidare för att dessa ska fungera lyfter
51

Malin Lindholm
HI fram ett antal faktorer som behöver förändras för att styra mot hållbarhet. Dessa är
en ny samhällsekonomi, utbildning som är kvalitativ, hållbarhetsutbildning, mer
planering och att använda självstyrelsen på Åland (ibid.). ”Vårt löfte till Åland”
överensstämmer med HI:s valprogram för 2019, men i HI:s valprogram lyfts även flera
konkreta åtgärder upp. Exempel på det framgår i frågan om Östersjön. I HI:s
valprogram för 2019 (Hållbart initiativ 2019e) nämns nämligen att det finns ett behov
av en vattenlagstiftning. HI lyfter vidare fram sina värderingar på deras hemsida och
nämner att det är tid för ett nytt tänkesätt (Hållbart initiativ 2019f).
I en orolig värld med alternativa fakta, främlingsfientlighet och ojämlikheter så
behöver vi möta människor, respektera deras lika rätt och värde, och lita mer
på varandra. Vi behöver skapa mer tillit för ett välmående samhälle (Hållbart
initiativ 2019f).

För dessa mål arbetar HI utgående från fyra centrala värderingar - engagemang, mod,
empati och ärlighet (ibid.).

6.4 Hållbart initiativs mobiliseringsresurser

Före valet i oktober 2019 berättar respondenterna att HI hade begränsade finansiella
resurser. I början hade nämligen HI inga pengar alls, nämner respondent 1.
Medlemsavgiften som låg och fortfarande ligger på tio euro användes till att finansiera
valkampanjen (Hållbart initiativ 2019g) och det var och är enligt respondent 1 också
ett sätt för medlemmar att ekonomiskt bidra till rörelsen. Förutom att betala
medlemsavgiften har vissa medlemmar också bidragit med lite extra. Detta framgår i
samband med att respondent 1 berättar om att bli medlem.
Och sedan är det ett sätt att ekonomiskt bidra, 10 euro då för att vara medlem
och också kan man ju ge mera pengar. Vissa har gjort det och betala lite till och
det är man ju fri att göra. Vill man betala extra bidrag så får man göra det. Så
det är ju ett sätt att understöda oss ekonomiskt om [man] blir medlem
(Respondent 1).

52

Malin Lindholm
Under ett telefonsamtal 27 juli 2020 med respondent 1 förtydligar respondent 1 att de
medlemmar som betalat lite extra har betalat mellan fem och tio euro till. Totalt
uppgick den summan till 200 euro (Respondent 1, telefonsamtal, 27.7.2020). Efter
valet i oktober 2019 uppdaterades HI:s hemsida på vilken det framgår att
medlemsavgifterna ska användas till att stöda HI som politisk hållbarhetsrörelse
(Hållbart initiativ 2020e). På grund av att HI hade få medlemmar i början gav
intäkterna från medlemsavgifterna enligt respondent 1 inte tillräckligt med finansiella
resurser för att finansiera valkampanjen. Enligt respondenterna var lösningen till detta
paketlösningen som nämndes i avsnittet om hållbart initiativs rådsstruktur (6.2).
Respondenterna berättar att alla de som ställde upp som kandidater skrev på ett
kontrakt om detta arrangemang. Enligt respondent 4 användes lånebeloppet främst
under valkampanjen till marknadsföring i tidningar. Efter valet i oktober 2019 får
partierna på Åland och därmed HI, som nämnts i tidigare kapitel, ett finansiellt stöd
från staten i enlighet med 9 § i partilagen (10/1969). Respondenterna berättar att det i
praktiken handlar om två typer av finansiella resurser – ett finansiellt stöd för partiet
som helhet och ett för lagtingsgruppen. En del av stödet till lagtingsgruppen har
lagtingsgruppen enligt respondent 5 valt att använda till det som hen kallar för en
”personresurs”. Respondent 2 förklarar valet mer ingående.
Så vi [lagtingsgruppen] har valt att ha en lagtingssekreterare, eller en politisk
rådgivare som vi kallar det, så att vi kan få hjälp i det, eftersom vi också såklart
är ett nytt parti och behöver hjälp i och formulera oss i alla olika
politikområden. Men vi har också valt att vi inte ska ha en partisekreterare för
övriga rörelsen som så vad gäller alla råd och så där (Respondent 2).

Lagtingsgruppen har alltså valt att använda en del av sina finansiella resurser från
staten till att anlita en politisk rådgivare, som enligt respondent 3 arbetar deltid, till
lagtingsgruppen. Respondenterna berättar att den anlitade politiska rådgivaren är en
person från HI:s kärngrupp. Under ett telefonsamtal med respondent 1 27 juli 2020
förtydligar hen att lagtingsgruppen fattade beslutet om att anlita en politisk rådgivare
(Respondent 1, telefonsamtal, 27.7.2020). Hen fortsätter att nämna att den politiska
rådgivaren därmed bara är anställd för lagtingsgruppen, vilket betyder att hen arbetar
ideellt för föreningen. Under samma telefonsamtal berättar respondent 1 vidare att
lagtingsgruppen har ett eget ekonomiskt konto som inte är kopplat till föreningen
(ibid.).
53

Malin Lindholm
Därutöver får HI enligt respondenterna en jämställdhetsbonus eftersom de har haft en
jämställd kandidatlista. Vad föreningen skulle använda de finansiella medlen till under
fyra år var osäkert bland respondenterna i början av december 2019, men under
årsmötet i februari 2020 blev det dock klart att de ska användas till att ständigt bygga
rörelsen. Under detta årsmöte godkändes nämligen en verksamhetsplan och en budget
som syftar till att ständigt bygga rörelsen framom att endast använda krafter under
valåret (Hållbart initiativ 2020b). En motivering till att använda de ekonomiska
resurserna på detta sätt nämnde respondent 5 redan vid intervjun i december 2019.
Att dom resurserna ska komma tillbaka till det här engagemanget.
Att man vill fortfarande liksom att rörelsen byggs på det här ideella
engagemanget, det är det som är kärnan i verksamheten och i hela rörelsen.
Och dom eventuella ekonomiska resurser som finns sedan då i olika form, så
de ska gå tillbaka då till rörelsen (Respondent 5).

Vidare före valet i oktober 2019 har HI enligt respondent 4 och 5 varken ansökt eller
fått någon finansiering utifrån, men de har enligt respondent 5 fått lite donationer från
privatpersoner. Utifrån har de alltså inte fått något ekonomiskt stöd, utan istället något
som respondent 4 tolkar som ”kunskapsstöd” och ett ”intellektuellt samarbete”:
Ja, vi har ju inte fått något ekonomiskt understöd, men kunskapsstöd. Vi har till
exempel fått företagsledare som kommit och hållit föreläsningar, utan arvode
[. ...]. Vi ordnade ett seminarium utanför Alandica debatt då det var Alandica
debatt. Så hade vi en egen liten i vår soffgrupp utanför där vi hade samtal om
hållbarhet med olika personer. Så mer ett intellektuellt samarbete skulle jag
säga, med att utbyta idéer framom ekonomiskt och resurser (Respondent 4).

Före valet 2019 ordnades möten enligt respondenterna bl.a. i två av initiativtagarnas
hem och i ett biblioteks mötesrum. Respondent 4 säger därtill att de fått tillgång till
olika lokaler via kontakter. Möten ordnades huvudsakligen på ställen som var gratis,
men på vissa ställen har de fått betala hyra. Respondent 4 upplever att HI använt ”[...]
så mycket gratisgrejer som vi har kunnat egentligen”. Efter valet p.g.a. att HI fick två
mandat i lagtinget har HI enligt respondenterna fått tillgång till lagtingsledamöternas
kansli och arbetsrum i lagtinget där HI får ordna möten. Likaså har HI tillgång till
bokningsbara mötesutrymmen i lagtinget. Om tillgången till utrymmen i lagtinget
säger respondent 1 att ”[m]en nu blir det väl mest att vi blir där då när vi har
möjligheten”. Respondent 5 säger vidare att ”[...] förutom den här lagtingsgruppens
54

Malin Lindholm
utrymmen så har inte föreningen som det ser ut idag någon fysisk plats”. Enligt
respondent 5 skulle HI behöva mer donationer eller en större lagtingsgrupp, så att de
får mera partistöd. Med det anser hen att HI skulle kunna bygga en rumslig plats för
rörelsen. Under själva valkampanjen hade HI enligt respondent 4 tillgång till resurser
på frivillig basis, såsom ryggsäckar, mikrofoner, soffor för att bygga upp vardagsrum
på olika platser, folders och en placerarbar flagga. Som inspiration för respondent 4
för valkampanjen fungerade gräsrotsaktivism. Vidare i enlighet med respondenterna
har HI inte startat som en underavdelning till ett annat parti eller rörelse.
[...] även om vi inte har startat som en avknoppning av någon annan rörelse
någon annanstans, utan vi är ju vår egen, men just att vi också visar att vi bygger
relationen både till Sverige, både med miljöpartiet och Vändpunkt, och till
Finland då med dom gröna i Finland då (Respondent 5).

Det framgår av respondent 5 att HI är sin egen, men vill samtidigt också visa utåt att
HI skapar relationer med andra partier. Jag ställde följdfrågan om HI haft kontakt med
nämnda partier. Respondent 5 svarar att HI delvis på basen av privata tidigare
relationer till dessa partier och på eget initiativ från HI:s sida har tagit kontakt och
velat bygga nätverk med dessa. Det visade sig också utgående från respondenterna att
HI:s minister i landskapsregeringen, som tidigare var talesperson för HI, tidigare har
arbetat som partisekreterare för en parlamentariker i Miljöpartiet de gröna i
Europaparlamentet i Bryssel. Av den anledningen har HI kontakter i EU-parlamentet,
såväl till rådgivare till europaparlamentariker som till europaparlamentariker själva.
Respondenterna säger att det är kontakter som HI har haft stor nytta av. Respondent 5
nämner ett exempel att HI genom detta gemensamma nätverk har kunnat hämta
information om t.ex. på vilket sätt man arbetar kring klimatlagstiftning. Vidare under
HI:s valkampanj i enlighet med respondenterna besökte ett tidigare språkrör för
Miljöpartiet de gröna HI på Åland, och utrikesministern [för De Gröna i Finland] och
klimatexperten och EU-parlamentarikern för Miljöpartiet de gröna skickade båda en
videohälsning till HI som sedan lades ut på HI:s sociala medier. Enligt respondent 2
besökte därtill också två representanter från partiet Vändpunkt i Sverige HI på Åland.
I detta sammanhang säger respondent 2 att ”[s]å vi tillhör den gröna familjen kan man
säga, även om vi inte har varit tydliga med det, för det finns ju inget behov egentligen
av att vara det [...]”.

55

Malin Lindholm

6.5 Deltagare och engagemang i Hållbart initiativ

Jag ställde frågan hur rekryteringen går till i HI, varefter respondenterna vid tiden för
intervjun i december 2019 svarade att rekryteringen huvudsakligen går och har gått via
Rekryteringsrådet.
[...] nämen det är ju mycket i allas lite olika personliga nätverk och kontakter
och sådär [. ...]. När väl Rekryteringsrådet hade bildats för där kom ju några
kandidater innan dess också, men när väl Rekryteringsrådet hade bildats så då
pratade ju alla som nu var intresserade och sådär, så prata med olika människor
och sedan helt enkelt så hänvisa man kontakter då eller tips [till]
Rekryteringsrådet och så fick Rekryteringsrådet ta över den bollen då
(Respondent 5).

Utgående från respondent 5 verkar bl.a. rekryteringen av kandidater inför valet 2019
ha gått via ”allas” personliga nätverk och kontakter, såväl innan Rekryteringsrådet
bildades som efter att det hade bildats. När Rekryteringsrådet sedan väl hade bildats
verkade intresserade hjälpa till i rekryteringen genom att tala med olika människor och
sedan föra vidare kontakter eller tips till Rekryteringsrådet.
Vi gick ju ut och aktivt förfråga också sympatisörer. Att vill du bli sympatisör
på hemsidan? Att vi har ett sådant här upplägg, och det här är det vi står för och
kan du tänka dig? Så det var lite olika taktiker där för och på det sättet rekrytera.
Men just kandidatrekryteringen gick via Rekryteringsrådet. Och det är så vi
också har diskuterat nu när de blir dags att tillsätta i olika nämnder och styrelser,
och för organisationer och företag så ska det också gå via Rekryteringsrådet.
Så att man kan anmäla sig och visa intresse, eller man kan bli liksom tillfrågad,
men själva processen ska styras via Rekryteringsrådet (Respondent 5).

För att sedan bli medlem i HI ska personer i enlighet med 3 § i HI:s föreningsstadgar
(PRH 2019) godkännas för att bli ordinarie medlem eller understödande medlem. Till
ordinarie medlem godkänns de personer som antar föreningens syfte. Till
understödande medlem i sin tur kan privatpersoner eller en sammanslutning med
rättshandlingsförmåga godkännas i egenskap av att de vill stöda HI:s syfte och
verksamhet (ibid.). I intervjun i början av december berättar respondent 1 att HI har
83 medlemmar. Några månader senare i början av maj 2020 skriver respondent 1 i vår
mejlkonversation att antalet betalande medlemmar är 102 (Respondent 1,
e-postmeddelande, 6.5.2020).
56

Malin Lindholm
I HI finns också en kategori av sympatisörer som enligt respondenterna antingen
inofficiellt eller officiellt vill visa att de stöder HI. Antalet sympatisörer var i januari
2020 enligt HI:s hemsida 42 (Hållbart initiativ 2020f). Enligt respondenterna kan
sympatisörerna offentligt visa sitt stöd genom att deras namn och bild publiceras på
HI:s hemsida. Under valkampanjen användes ibland också enligt respondent 2
sympatisörernas citat om varför de stöder HI för att också lyfta fram andra människor
än bara kandidaterna. Enligt respondent 1 och 2 kan också de som vardera gjorde en
videohälsning under HI:s valkampanj räknas som sympatisörer. Enligt respondenterna
är sympatisörerna också de som är engagerade i HI:s interna verksamhet, dvs. i olika
råd. De sympatisörer som vill vara delaktiga i ett råd kallar respondent 4 för ”aktiva
sympatisörer”. En sympatisör kan enligt respondent 1 även vara medlem, men behöver
nödvändigtvis inte vara det. De flesta sympatisörer är dock också medlemmar.
Som sympatisör kan man alltså bidra genom att visa sitt stöd och/eller genom att vara
engagerad i något av HI:s råd. Medlem i sin tur är enligt respondent 1 formellt, varefter
en person som vill bli medlem betalar medlemsavgift och registreras som medlem.
Mer än så behöver det inte vara. Överlag har HI kandidater, medlemmar och
sympatisörer och det är enligt respondent 1 och 2 möjligt för en person att vara alla
dessa eller bara en av dem. Enligt respondent 2 är en målsättning som HI har att öka
antalet medlemmar, vilket enligt hen inte handlar om pengar utan främst för människor
att känna sig inkluderad.
Det handlar inte bara om pengar. Det kostar bara 10 € herregud. Inte bara det
att man är med i och har beslutanderätt på ett årsmöte, utan man får
medlemsbrev, man får komma med input, man blir inbjuden till olika träffar
och eventuellt att man till och med också blir tillfrågad att hej, vill du sitta i den
här styrelsen, vi vet att du är duktig på det här. Hej, skulle du kunna vilja sitta i
kulturdelegationen eller vill du sitta i den här gruppen? [. ...]. Som att man också
använder sig av medlemssystem på det sättet, medlemsbas [...] (Respondent 2).

Här blir det också synligt hur HI delvis engagerar sina medlemmar och hur medlemmar
kan få bidra. Medlemmar kan få komma med ”input” och även bli tillfrågade att delta
i ett råd, vilket visar ett sätt på vilket HI engagerar sina medlemmar och använder sig
av medlemmarnas resurser eller med respondent 2:s ord ”medlemssystem”. Samtliga
respondenter säger att människor kan engagera sig och visa sitt engagemang via råden.
Utöver det verkar HI enligt respondent 3 ständigt ha samtal med engagerade,
sympatisörer och medlemmar.
57

Malin Lindholm
[...] det pågår hela tiden ett samtal med engagerade, sympatisörer och
medlemmar. Att det är väldigt nära [. ...]. Och att vi gör saker av sådant som vi
märker ligger i luften och som man behöver penetrera lite mera och diskutera
och göra evenemang av eller någonting. Så det är väldigt kort väg från den där
enskilda sympatisören eller medlemmen att faktiskt få upp en fråga på bordet
eller att förverkliga någonting (Respondent 3).

Sympatisörer och medlemmar förutsätts alltså ha möjlighet att lyfta fram sina egna
frågor och påverka inom HI. Det samma gällde i samband med valet av
organisationsstruktur. Respondent 2 berättar t.ex. att alla de som ville vara med i början
av rörelsen kunde vara med och bestämma hur organisationen skulle formas. Senare
efter valet i oktober 2019, på medlemsträffen i november 2019, berättar respondent 3
att HI även där och då ville höra medlemmarnas åsikter om hur råden igen skulle kunna
göras om. Respondent 5 nämner att HI i ett relativt tidigt skede funderade över hur
man ska kunna engagera sig i en rörelse, eftersom människor eventuellt vill engagera
sig på olika sätt. Mot den bakgrunden uppfattar respondent 5 att HI med hemsidan kan
visa intresserade att man har möjlighet att engagera sig på olika sätt enligt ”[...] egna
möjligheter och behov”.
I avsnittet ovan om HI:s rådsstruktur (6.2) finns ett citat om att HI har nya spännande
former av mobilisering. Frågan vad det innebär ställdes till respondenterna. Förutom
HI:s mobilisering i en rådsstruktur lyfter respondenterna fram lite olika infallsvinklar
på hur mobiliseringen i HI går till. Respondent 2 anser att HI:s mobilisering är icketraditionell.
Det [mobilisering] är icke-traditionellt. Det är inte en valrörelse och sedan att
man inte går ut och talar med folk, för det är ju det traditionella. Man har en
valrörelse, sedan så har man vissa politiker som gör vissa saker i vissa rum,
förhandlingar och beslut, utan att sedan gå vidare till folket och säga att jamen
det här är det som har hänt och lyssna av stämningen inom vissa kommuner
eller i vissa situationer, i vissa forum. Utan att det är stopp där, att demokratin
har tagit stopp, att demokrati är enbart val. Och sedan att dom politiska
organisationerna ska göra något rävspel mellan varandra. Vi vill såklart hålla
på diskutera med dom andra partierna, men vi vill sedan också gå till
allmänheten. Inte bara våra medlemmar, men också till allmänheten genom
live-streams och förklara, okej, det här har vi fått igenom i
regeringsprogrammet [för landskapsregeringen], genom allmänna möten, gå ut
och stå utanför butiker och prata med folk, utan och lämna över Hej rösta på
mig-kort, och bara snacka liksom, eller gå till ett kafé, bjuda på kaffe, se till att
få höra folks åsikter (Respondent 2).

58

Malin Lindholm
Enligt respondent 2 verkar det som om HI genom att använda sig av tekniken, i form
av ”live-streams” vill nå ut till allmänheten, men också genom att diskutera med
människor höra deras åsikter. Respondent 1 nämner i likhet med respondent 2 ”livestreamer”.
[...] vi försöker väl lite på alla sätt med smarta sätt, att vi kör ju delvis med livestreamer och ganska mycket sociala medier och ganska modernt sätt upplever
jag det. Det är ju många som är bra på det här, både på layout och på sociala
medier, dom är med liksom. Så man märker att det kanske är lite smartare när
det gäller det än vad dom andra har varit, eftersom vi fått fram det också.
Det ska gå snabbt och det ska bli snyggt och det ska vara lite klatschigt och
kanske lite roligt och lite go i det och sådär (Respondent 1).

HI försöker använda ”smarta sätt” i sin mobilisering. Dessa är enligt respondent 1
”live-streamer” och sociala medier. Förutom modern, gäller det att vara snabb, snygg
och rolig. Ifråga om mobilisering menar respondent 3 i sin tur att HI är medveten om
att de kan uppstå nya möjligheter för att engagera flera människor. Hen säger att HI är
öppna för nya möjligheter genom sådant som tekniken, tiden och kontakten med andra
människor kan medföra. Hen uppfattar också att HI vill att många ska delge sina
åsikter och idéer samt ”[...] ge kraft till det här arbetet som vi ska göra tillsammans
[för] att ställa om samhället”. Överlag angående tekniken upplever respondent 3 att
”[...] vi har nog hela det här sociala mediespektrat täckt fullständigt”. De
kommunikationskanaler som HI använder sig av är enligt respondenterna sociala
medier, enligt respondent 3 ”gammelmedia” och dolda kommunikationskanaler.
I sociala medier har HI enligt respondenterna bl.a. haft livesändningar. Sociala medier
verkar också vara en indikator för de som engagerar sig i HI.
Och sen just det här med att, med sociala medier då, att fortsätta bygga. Nu har
vi ju redan flest på både Facebook och Instagram av alla på ganska kort tid, så
gick vi om allihopa, så det är ganska bra liksom. Det visar ju också på den här
kraften av, folk engagerar sig liksom i det vi gör (Respondent 1).

Med ”allihopa” syftar respondent 1 på alla andra partier på Åland. Utifrån ovanstående
verkar det som om HI tar hjälp av sociala medier för att bygga upp sin rörelse. Sociala
medier, såsom Facebook och Instagram, verkar vara en resurs som engagerar
människor, eftersom HI har flest följare av alla partier på Åland. Vidare berättar
respondent 3 att de deltagit i alla debatter och att det är ett sätt att kommunicera och få
59

Malin Lindholm
synlighet i ”gammelmedia”. I själva valkampanjen kommunicerade de också enligt
respondent 3 genom att stå utanför butiker och dela ut tvåsidigt/fyrsidigt valprogram
för dem som ville ha. Respondent 5 i sin tur nämner att HI i samband med att bygga
engagemang istället mobiliserar sig kring olika frågor och att det var en metod som HI
testade på stormötet i juni 2019.
Vi hade också en annan grej på stormötet som vi sa att när vi ville veta då att,
vad är det som är viktigt? Vilka frågor är viktiga i rörelsen? Och då använde vi
bland annat en metod som heter Open space som också kommer från det här
Art of hosting [...]. Inte det att vi nödvändigtvis har mobiliserat oss i en kampanj
eller någonting sådant men att vi har mobiliserat oss kring vilka frågor är det
som faktiskt nu är viktiga för oss i den här rörelsen. Och att vi försöker hitta
metoder när vi samlas för hur vi ska kunna prata kring det här, och att initiativet
kan komma från dom som är där. Att det är inte så att någon hade ställt på
förhand att dom här frågorna är de vi diskuterar nu, utan att vi kan också erbjuda
metoder där dom som kommer till mötet får liksom spontant lyfta frågor och
säga att det här skulle vi vilja engagera oss i eller det här är viktigt nu och
komma vidare med. Så att vi försöker att använda oss av den typen av metoder
för hur man kan bygga engagemang [och] på det sättet mobilisera sig i olika
frågor (Respondent 5).

6.6 Beslutsfattande inom Hållbart initiativ
När jag ställde frågan vem som fattar besluten i HI svarar respondent 1 att ”[…] det
beror på vad det är som ska bestämmas”. Respondent 4 säger kortfattat att ”[b]esluten
fattas i råden som rör råden. Stora frågor så försöker man ju kalla så många som
möjligt”. Enligt respondent 5 förekommer också återkoppling mellan råden och vid
beslut kan också olika rådsansvariga återkoppla och ”checka” med varandra. Samtliga
respondenter säger dock att råden fattar beslut om sådant som ingår i deras
mandatbeskrivning, vilken fastslagits av Förvaltnings- och ekonomirådet.
[...] så att på det sättet är råden självständiga och kan fatta beslut inom ramen
för sitt mandat för hela rörelsen [. ...]. Och indirekt blir det ju så då att i och
med att Förvaltnings- och ekonomirådet fastslår dom andra rådens mandat så
har man ju också delegerat beslutsmakten (Respondent 5).

Råden kan alltså själva fatta beslut som berör råden. Ett exempel på en stor fråga är
den huruvida HI skulle gå med i förhandlingarna om bildande av en landskapsregering.
60

Malin Lindholm
Till denna kallades enligt respondent 4 ”allihopa” för att sedan genomföra en röstning.
Med ”allihopa” syftade respondent 4 på alla aktiva sympatisörer och kandidater som
ställt upp, eftersom det handlar om sådana frågor som kandidaterna varit delaktiga i.
Beslut som handlar om hur organisationen ska byggas upp diskuteras och fattas på
medlemsmöten.
Respondent 4 anser dock att ”[…] man kan inte kalla till medlemsmöte för varje beslut
som måste fattas”. Hen påpekar att det skulle kräva att människor måste ta ledigt från
sitt arbete. Enligt respondent 4 kallas därför särskilt kandidater och aktiva
sympatisörer, eftersom de lagt ned mycket tid och är insatt i frågorna, varefter de med
respondent 4:s egna ord kan ses som ”specialister” i dessa frågor. Respondent 4
nämner vidare att medlemmar eventuellt kan bli ”sura” när de inte får delta vid
beslutfattandet, men lyfter fram att medlemmarna har ett val att bli aktiva och bli
delaktiga i ett råd. Respondent 4 säger att ”[v]i är ju öppna, för du kan vara en aktiv
medlem i vilket råd du vill och var du vill där du känner att här vill jag göra någonting”.
Eftersom HI fick två mandat i lagtinget har nu också förutom rådsstrukturen en
lagtingsgrupp uppstått, och HI har en minister i landskapsregeringen. Respondent 5
berättar om detta:
[…] från det där stormötet då i somras, så har vi ju nya funktioner då där dom
så klart ska fatta sina beslut inom ramen för sina uppdrag som minister [i
landskapsregeringen] och lagtingskandidater och det ska sedan förhålla sig
också till liksom hela rörelsen och partiet som helhet (Respondent 5).

Respondent 2 lyfter fram ett exempel från hur det går till när ledamöterna i
lagtingsgruppen har en fråga om ett politiskt förslag att ta ställning till.
Om ledamöterna inte vet huruvida de ska trycka på ”[...] gröna eller röda knappen –
vad ska vi argumentera för [...]” och det handlar om en fråga som inte har diskuterats
förut då kan de eventuellt diskutera frågan med Strategirådet (numera Politikrådet).
I det fallet kan de diskutera huruvida förslaget är passande i förhållande till HI:s
valmanifest, hemsida och tidigare diskussioner. I den diskussionen kan Strategirådet
eventuellt ge ”input” för vilket argument ledamöterna ska föra eller också säga att det
inte passar, och istället ge förslag på annat. Som framkommit tidigare kan Strategirådet
(Politikrådet) väcka initiativ, vilket är något som endast respondent 2 lyfte fram under
intervjutillfället i december 2019.
61

Malin Lindholm
[...] man kastar inte över frågan till Strategirådet att nu får ni sköta det här, utan
man tar också eget ansvar för att nämen i så fall om ni ska fatta beslut om det
här så finns de här underlagen [. ...]. Men utskotten kan också agera själva, så
dom kan väcka initiativ, att det inte alltid behöver komma från Hållbart
initiativs politiker, utan det kan komma initiativ från medlemskåren att nu vill
vi att det här ska göras. Och så bereds det ett utskott, så går det till Strategirådet
som sedan ger anvisningar. Man kan verka i båda riktningar så att säga
(Respondent 2).

I enlighet med respondent 2 verkar det alltså som om medlemskåren och Strategirådet
(Politikrådet) har möjlighet att påverka och komma med initiativ för att frågor ska
behandlas. Respondent 3 i sin tur skickade ett e-postmeddelande till mig i mitten av
december och förklarade att HI inte medvetet valt på vilket sätt de skulle diskutera och
komma fram till beslut, utan hen förvånas över ”[...] hur enkelt och snabbt vi i samråd
och i öppen inlyssnande diskussion slutligen kommer fram till ett svar som
inledningsvis inte alls behövde majoritetsstöd”. Hen nämner att deliberativt
arbetssätt/demokrati har nämnts och uppfattar själv att det är ”exakt” det som det är
(Respondent 3, e-postmeddelande, 19.12.2019). Bland respondenterna förekom det
överlag funderingar och oklarheter kring hur beslutfattandet ska gå till.
Medan vi gör organisationen så försöker vi att lära oss. Så vi har försökt att
identifiera lite olika sådana här svårigheter kring gränsdragningar, eller
utmaningar just kring beslutsfattande eller så, men försöker att jobba med det
samtidigt och se att vad kan vi lära oss av det (Respondent 5).

Enligt respondent 5 ligger alltså fokus på lärande, dvs. att lära samtidigt som HI:s
organisation byggs upp. Det verkar även gälla vid beslutsfattandet och enligt
respondent 5 verkar de ha försökt identifiera olika utmaningar kopplade till
beslutsfattande.

6.7 Hållbart initiativs organisering, förändring och målsättning
HI har alltså valt att ha en organisation som består av olika råd, som alla kan ha utskott,
istället för en traditionell styrelse och ett verkställande utskott (Hållbart initiativ
2020b). Respondenterna framhåller att HI valt detta eftersom de vill undvika onödig

62

Malin Lindholm
byråkrati och strävar till att ha ett så platt ledarskap och organisation som möjligt där
medlemmar ges möjlighet att bidra, komma till tals och vara med vid beslutsfattandet.
Och sedan har vi också försökt ha ett [så] platt ledarskap som möjligt, en [så]
platt organisation som möjligt, att vi inte blir ett vanligt etablerat parti, utan
snarare en folkrörelse i partiskrud så att säga. När man tänker på ett parti så är
det ju oftast att det finns en ledare, det är en partistyrelse, det finns några
folkvalda, och det är vissa personer som bakom strukturerna ändå bestämmer
allt. Om man har medlemsmöten och kongresser eller vad det nu heter för att
förankra saker i medlemskåren, snarare att medlemskåren ska berätta att det här
vill vi att ska genomföras, så är kulturen på Åland i alla fall. Vi vill lite turn the
tables här alltså, vi vill se till att medlemmarna och till viss del allmänheten
också i öppna workshops och seminarier och så vidare ska komma med input
till politikerna, alltså våra politiker, om vad vi kan driva. Och det är ett annat
sätt att se på politik och det är ett annat sätt att se på demokrati också, så därför
har vi organiserat vår organisation på ett annat sätt (Respondent 2).

Här framgår att HI enligt respondent 2 vill att medlemmarna och delvis allmänheten
genom öppna workshops och seminarier ska ha möjlighet att komma med ”input” till
de folkvalda över vad som ska drivas. Detta istället för att vara ett vanligt etablerat
parti, i vilken det finns ett mer hierarkiskt upplägg med några få som bestämmer.
Respondenterna säger vidare att en partiorganisation vanligtvis brukar ha en
partiledare, som även är styrelseordförande, men i HI har de istället för en partiledare
två talespersoner – en kvinnlig och en manlig. Detta är enligt respondenterna inspirerat
av det svenska miljöpartiets språkrörssystem Att ha en manlig och en kvinnlig
talesperson är enligt respondent 2 en jämställdhetsåtgärd. Vidare vill respondenterna
att HI:s organisation ska vara relativt ”agil” eller snabbfotad, flexibel och
anpassningsbar.
[...] man hämtar upp någonting och så ser vi okej, men hur kan vi kanalisera det
här? Vad gör vi av det här nu, hur kan vi vara på det sättet anpassningsbara eller
flexibla eller verkligen ta vara på någon sorts [puls] som kommer? (Respondent
5).

Det verkar som om respondenterna vill att HI:s organisation ska kunna anpassas i
enlighet med vad som händer runtomkring och som respondent 5 säger till rörelsen i
stort. Det framgår även av respondent 2 som ifråga om organisationsstrukturen nämner
att de testar sig fram för att undvika att låsa sig fast i något som eventuellt inte fungerar
nästa år, ”[v]i har också den flexibiliteten att vi testar oss fram och om det är någon
63

Malin Lindholm
som säger, eller att det är fler som säger nämen nu blir det för toppstyrt, [och då tänker
vi] okej men vad kan vi förändra då?”.
När jag ställde frågan om vilken målsättning respondenterna har med
organisationsformen/-strukturen har respondenterna olika infallsvinklar. Respondent
5 anser att målsättningen är att sträva till att erbjuda så många olika ytor som möjligt
där människor kan komma till sin ”rätt”, kan bidra och ha roligt. Respondent 4 i sin
tur anser att organisationsformen ska kunna ändra hela tiden. Som följdfråga till det
ställde jag frågan på vilket sätt HI ska göra det om organisationen växer. Respondent
4 hänvisar till olika organiseringsteorier hen läst och bl.a. hur utveckling av
programvaror sker över internet, utifrån vilka hen tolkar att arbete i grupper, som kan
öka i antal, är det snabbaste och minst hierarkiska arbetssättet. Hen säger att denna
struktur till viss del kan bli toppstyrd när den växer, men att man måste ge möjlighet
till alla grupper att utvecklas som de själva vill, så att de får vara kreativa i sitt eget.
Mellan dessa arbetsgrupper anser hen att en koordinator behövs. Information behöver
nämligen samlas in. Enligt respondent 4 är det dock relativt enkelt ännu eftersom det
inte är så många grupper i HI. I likhet med detta framhåller respondent 4 att råden i HI
ges fria händer att göra lite vad de vill. Enligt respondent 4 fungerade den
rådsansvariga i Evenemangsrådet inför valet i oktober 2019 bara som bollplank och
gav emellanåt feedback åt rådsmedlemmarna som själva lagade evenemang utifrån en
färdigformulerad mall. Utöver det behövde den ansvariga inte involveras.
Respondent 2 däremot anser att målsättningen i det stora hela om man ska driva
hållbarhetsfrågan är mobilisering och samordning. I enlighet med det och genom att
anpassa

enligt

situationen

menar

hen

att

HI

försöker

bygga

upp

en

organisationsstruktur. Respondent 2 nämner vidare att HI i.o.m. inval i lagtinget och
några kommuner behöver förändra HI:s organisation och justera enligt det. Hen
upplever att HI har en relativt stor flexibilitet, men att det behövs tydlig kontakt, dvs.
att det finns en kontaktperson så att det inte uppstår en separat gren som bildar, med
hens egna ord, en ”sidebusiness”. Respondent 1 berättar å sin sida om sin tolkning av
målsättningen med organisationsstrukturen nedan.

64

Malin Lindholm
Det ska kunna vara många engagerade, men ändå inte svårt och omständligt att
få igenom saker och ting. Liksom tanken att både vara snabbt och stort, vilket
är ganska svårt att kombinera kanske. Men vi försöker med det konststycket,
med den här delningen av råd då som sköter sitt och dom rådena kan också ha
utskott. Om det blir för stort i ett råd, så kan man ju också dela upp rådena. Det
är utrymme för att det ska kunna vara en stor rörelse men ändå funkar smidigt.
Det är väl målsättningen (Respondent 1).

Respondent 1 vill att organisationen ska vara snabb, men därutöver också stor med
många engagerade och smidig. Överlag nämner alla respondenter att de med
organisationen vill att HI ska kunna agera snabbt. När organisationen blir större verkar
det enligt respondent 1 som att HI hanterar det genom sin rådsstruktur. Det vill säga
genom att råden kan ha utskott, men ifall ett råd blir för stort finns också möjligheten
att dela upp ett råd. En annan aspekt som HI försöker hantera genom sin rådsstruktur
är toppstyrning.
Och det kan [man] inte göra om man har en partitopp som ska bestämma allt
och så vidare, och då skapar man inte ägandekänslan heller och då är det väldigt
svårt att få en kontinuitet i en rörelse också menar vi. Så därför har vi olika råd
som vi kallar det. Istället för att ha en styrelse och sen understyrelse med olika
arbetsgrupper, som man ibland kan ha, så vi har olika råd som har olika
funktioner. Alltså visst ett parti behöver ha en formell styrelse ja, men vi kallar
det inte styrelse, utan Förvaltnings- och ekonomiråd (Respondent 2).

Eftersom HI blev invald i lagtinget nämner respondenterna att de behövde revidera sin
organisationsstruktur och fundera över ett antal frågor. Av den anledningen efter valet
under medlemsträffen i november 2019 föreslogs en ny rådsstruktur och HI hämtade
”input” från medlemmarna över vad de anser. Frågor som diskuterades var bl.a.
maximi- och minimiantalet medlemmar i de olika råden, beslutsfattandet i råden och
jämställdhet i råden. Ett lämpligt antal i råden anser respondent 2 att beror på vilket
råd det handlar om. Medlemmarnas ”input” samlades in och skickades sedan vidare
till Förvaltnings- och ekonomirådet, som därefter framtill årsmötet i februari 2020
förberedde hur rådstukturen skulle se ut. Den rådsstruktur som planerades under
medlemsträffen var en lösning som HI testade framtill det nämnda årsmötet. Under det
formella årsmötet godkändes sedan den reviderade organisationsmodellen (Hållbart
initiativ

2020b).

Överlag

under

medlemsträffen

diskuterades

Strategirådet

(Politikrådet). Respondenterna upplever att det är bra att det är många i Strategirådet,
det har varit många och behöver vara många. Enligt respondenterna vill de ha bred
65

Malin Lindholm
”input” och många olika perspektiv av olika människor. Respondent 1 säger att det är
bra att få med olika typer av människor från olika regioner, av olika kön och med olika
intresseområden. Respondent 1 motiverar ytterligare varför hen anser att det är
fördelaktigt med att det är många i Strategirådet.
[...] då kan man ju också rösta om det [är någon som] [...] har väldigt kraftig
åsikt om någonting då. Så är man en liten grupp [...] så kanske det kommer
igenom det då. Men [...] är man bara en eller två av femton som driver
någonting så då förstår man ju att det kanske inte är den åsikten som är vår åsikt
(Respondent 1).

Respondent 2 i sin tur poängterar varför det inte är fördelaktigt att vara alltför många
i Strategirådet.
Vi får ingen operativitet på det. Vi kommer aldrig att komma fram till ett beslut,
eller visst kommer vi att komma fram till ett beslut, men det kommer att bli
väldigt svårt att gå igenom en hel dagordning på två timmar med den
konstruktionen. Så då kanske man kan fundera, okej, finns det vissa intressen
här som handlar om vissa politikområden, så att fem personer av dessa 20 är
intresserade av speciellt infrastruktur och transport, fine, då gör vi ett utskott
kring det, då får rådet bestämma det själv, att ni får ansvar för just den här delen,
så kan ni rapportera om ni har något att komma med eller så kan vi säga att gör
det här (Respondent 2).

Respondent 2 lyfter fram att det med ett alltför högt antal i ett råd inte går att nå
”operativitet” och att det leder till svårigheter med att komma fram till ett beslut.
Angående revideringen av HI:s organisation och beslutsfattande i det stora hela för
rörelsen efter valet i december säger respondent 2 följande:
Och nu har vi ju reviderat, eftersom vi har kommit in i en ny fas i vår rörelse.
För vi ser det som en rörelse fortfarande hellre än ett parti. I vår rörelse har vi
kommit till den fasen att vi har olika folkvalda och då måste vi på vissa sätt
revidera organisationen så att inte nu bara folkvalda ska bestämma vad som ska
ske så att säga, utan att det finns både operativitet, det vill säga att vi kan fatta
beslut snabbt om vi vill och att man är snabbfotad, och att det finns kvar den
här tanken kring den platta organisationen, där man kan komma till tals
(Respondent 2).

Utgående från respondent 2 verkar det alltså som om de inom HI vill revidera
organisationen medvetet för att undvika att endast de folkvalda fattar beslut, och för
att den platta organisationen i något mån ska bevaras. Hen nämner också att HI hellre
66

Malin Lindholm
är en rörelse än ett parti. Respondent 2 tolkar det som att det också finns svårigheter
med att planera en organisationsstruktur, men nämner att HI behöver förändra och
justera organisationen i enlighet med att de kommit med i lagtinget och i några
kommuner. Vad gäller den platta organisationen, så anses det av respondent 5 vara det
nya där alla råd självständigt fick formulera sina uppdrag. Att råden själva fick
formulera sina uppdrag efter stormötet i juni 2019 kan enligt respondent 5 delvis ses
som något nytt.
Och det är väl en del av det här nya i att säga att hur kan vi ha ett ledarskap i en
rörelse och i en organisation och i en struktur som verkligen så att säga fostrar
det egna initiativet och det egna ledarskapet hos var och en individ? Där man
inte liksom blir serverad med någonting utan man ser att okej, jag tar mig själv,
jag tar med mina två ben och stiger in i den här organisationen [...] vad kan jag
hitta mitt eget ledarskap och bidra med det jag kan på det sätt jag har förmåga
just nu? (Respondent 5).

Ledarskapet inom HI verkar alltså enligt respondent 5 grunda sig på att individerna
själva är sina egna ledare. Som framkom i avsnitten om HI:s mobiliseringsresurser
(6.4) har HI efter valet anställt en politisk rådgivare, som enligt respondenterna inte
fungerar som en vanlig partisekreterare. Varför HI har valt att inte ha en
partisekreterare i vanlig mening förklarar respondent 2 nedan.
Det har vi valt för att vi vill inte bli en professionaliserad rörelse. Vi vill ju
såklart att vissa funktioner som vi har behov av ska uppfyllas, men måste det
uppfyllas genom att alltid ge någon lön? [. ...]. Och direkt när man anställer
någon person som en partisekreterare eller en kansliledare, eller en
verksamhetsledare, vad det nu blir för någonting, så finns det en risk att man
professionaliserar, att man tar första steget för en professionalisering [...]. Så
därför så skryter vi inte med att vi har en, jamen hej nu har vi ju en
partisekreterare som skuffas ut i olika mediasammanhang som ska föra vår
talan, utan det är fortfarande dom som är folkvalda som, eller talespersonerna,
som för talan och det är fortfarande medlemmarna som ser till och driva
engagemang (Respondent 2).

Här verkar det framgå vissa lösningar till hur HI försöker hålla sig borta från att bli en
professionaliserad rörelse. Utifrån ovanstående verkar det som om HI medvetet tagit
avstånd från att anställa en partisekreterare för hela rörelsen, eftersom de trots inval
fortsättningsvis vill att medlemmarna driver engagemanget och att de folkvalda för
talan. Respondent 2 anser vidare att HI också behöver hitta lösningar för hur man
istället ska t.ex. få en annan medlem i samma råd att fylla en sådan funktion.
67

Malin Lindholm
Respondent 2 säger sedan att om det i sin tur inte fungerar kan det behövas t.ex. en
”third line” eller ett ”backoffice”. Ett ”backoffice” i detta sammanhang kan till viss del
tänkas höra ihop med Erving Goffmans (1990 [1956], 111-121) koncept om
”frontstage” och ”backstage”, dvs. att ”backstage” kan ses som en form av assistans
för aktörer i ”frontstage”. Vid tiden för intervjutillfället i december berättar respondent
2 att de gjorde så att lagtingsledamöterna, som får lön, har tagit mer ansvar för att
”täcka upp vissa åtgärder”, liksom första och andra ersättare till lagtinget, den politiska
rådgivaren, och vicetalespersonerna. Vidare upplever respondent 2 att det tar tid att
bygga upp en sådan organisation.
[...] för det handlar inte bara om att det finns en organisation på plats, utan också
hur man förstår den, om det finns en gemensam förståelse för det. Och där
kommer vi till [...] kanske den viktigaste grejen, att den gemensamma
förståelsen för vad vi pysslar med, vad som är vårt mål och hur vi gör det, så
har vi börjat kalla HI-andan. Det finns en anda, en HI-anda, som vi kallar det, i
alla fall på senaste medlemsträffen (Respondent 2).

Respondent 2 berättar att detta bottnar i att HI strävar till att tillsammans tala och
använda ett politiskt hantverk som ser annorlunda ut. Respondent 2 upplever att ”[v]i
försöker leva som vi lär utifrån den politik vi vill föra”. ”Att leva som man lär” kan
förövrigt ses som ett mycket värdeladdat uttryck. Respondent 2 fortsätter att nämna att
ovannämnda anda handlar om en anda som är gemytlig där man förstår varandra
framom att ”kasta paj” på varandra. På möten har HI enligt respondent 2 också ”checkins” där det är möjligt för mötesdeltagare att säga hur de mår och på det sättet få en
förståelse för någons beteende. På detta sätt säger respondent 2 att ”[...] då skapar man
en förståelse, en empati, så behöver man inte hålla på och kasta skit på varandra internt
och heller inte externt”. Vidare nämner respondent 5 tillit, som finns i avsnittet om
hållbarhet och syfte för Hållbart initiativ (6.3).
Tillit och makt och beslutsförhet och mandat. Dom här begreppen tycker jag är
ganska spännande och se hur förhåller dom sig till varandra traditionellt. Vad
kan vi så att säga gå in och lite bryta upp eller bygga mera tillit genom att
decentralisera makt eller delegera makt, och hur gör man det så att man inte får
totalt kaos i organisationen, utan att man ändå vet och har struktur och så
vidare? [Jag] [t]ycker det här [är] någonting som vi håller på utforskar, men just
tillit är tror jag en viktig ingrediens i det där apropå värderingar och så
(Respondent 5).

68

Malin Lindholm
Enligt respondent 5 verkar också tillit vara viktigt för HI med tanke på värderingar och
det verkar vara något som HI försöker implementera i sin rörelse. Respondent 5
nämner vidare att traditionella partier på Åland i grunden bl.a. har en föreningsstruktur
med en föreningsstyrelse, en ordförande och att de ordnar sina medlemsmöten och där
styrelsen egentligen tar hand om allt. Hen fortsätter med att nämna att styrelsen kan
vara större eller mindre, varefter man i ovannämnda form kan ha mer eller mindre
deltagande från medlemmarna. Av detta, dvs. på vilket sätt det fungerar, uppfattar hen
att flera inom HI har haft erfarenheter från andra partier.
Och någonstans i det här, inspirerad av det här att kunna bredda det här
deltagandet och att man kanske inte alltid känner sig hemma i en styrelse eller
man kanske inte alltid vill sitta i styrelsen och vara den som är ytterst ansvarig
för hela föreningens ekonomi eller vad det nu kan vara frågan om. Att det
kanske inte känns bekvämt, och då kanske det finns någon arbetsgrupp man kan
engagera sig i, men utbudet är egentligen ganska litet kanske på ett sätt
(Respondent 5).

Lösningen till detta är enligt respondent 5 ”[...] olika råd med olika funktioner”.
Respondenterna berättar att det också varit ett medvetet val att bilda ett Fest- och
peppråd för att ha roligt emellanåt, och för att enligt respondent 5 hålla uppe energin
och slappna av vid sidan om mycket arbete, samt vårda det kollektiva. På detta sätt
anser Respondent 5 att HI också vill bygga upp rörelsen.
[...] vad vi byggde in där också i den rörelsen som vi hade så väldigt tur just att
[namn] kom med sedan, så var ju just hela den här tanken av att hur vårdar vi
oss själva och det kollektiva. Och det kommer från den här Art of hosting
rörelsen, så det är ytterligare en impuls som vi har lyft in i det här apropå en
ståndpunkt, men att hur kan vi ta hand om oss själva och varandra i det här
arbetet. Det är också en del av hållbarhet och kring social hållbarhet [...]
(Respondent 5).

Vidare enligt respondent 2 har de mobiliserat sig med ett långsiktigt tänk, eftersom HI
enligt hen ständigt vill ha med flera människor och delvis bilda en bas för andra om de
vill bli politiker på nämndplats, i kommunen eller i lagtinget. Respondent 3 i sin tur
lyfter fram sin åsikt om att HI organisationsmässigt måste vara en levande process.

69

Malin Lindholm
Att det bara inte är en organisation som ser fin ut på papper, utan det ska ju
finnas innehåll och idé och vad vill vi och funkar det här, och varför funkar det
inte, jamen då måst vi fundera att är inte det här ens nödvändigt kan vi göra om.
Så här att det måst vara en levande process tycker jag också. Det ska inte vara
en organisation som är huggen i sten (Respondent 3).

Respondenterna är framträdande personer i HI, varför deras tolkningar och visioner
om vad HI kan komma att bli troligtvis visar vilken riktning HI kommer att ta.
Respondenternas vision i början av december 2019 om vad HI som organisation eller
rörelse kan komma att bli varierar dock mellan dem. Respondent 1 nämner som följer:
Jag kanske kan börja med att säga det att visionen är inte vad hållbart initiativ
ska bli, utan det är att vi ska försöka hjälpa till att lösa det som behöver göras
för att ha en hållbar värld att leva i och då är det egentligen på ett sätt, det bästa
skulle ju vara att Hållbart initiativ inte skulle behövas. Så det är lite svårt att
svara på den frågan, men så länge det behövs så är det bra att hållbart initiativ
är så stora som möjligt för att få så mycket genomslag som möjligt. Så därför
har jag väl en vision om att vi fortsättningsvis kan växa och få ännu mera
genomslag. Men det är inte det som är visionen vad det ska bli av hållbart
initiativ, det är som underordnat (Respondent 1).

Respondent 3 i sin tur har en lite annan synvinkel och hävdar att HI:s organisation
troligtvis kommer att förändras på något sätt, men fortsätter att påpeka att den platta
organisationen med ”talespersonsuppgiften” är en form av signifikativ för HI som HI
ska bevara. Respondent 4 å sin sida har en vision och förhoppning om mera samarbete
över landsgränserna och att HI givetvis ska bli det största partiet. Hen påpekar dock
frågande att ”[d]et är väl dit man siktar?”. Därtill lyfter hen fram att det skulle vara
roligt ifall man under HI skulle kunna starta föreningar runtom i norden och samarbeta
med andra partier i norden. Vidare nämner hen lite osäker att det är det man måste
sträva efter, dvs. att inleda ett större samarbete mellan gröna och hållbara partier
runtom i norden. Med HI:s placering på Åland mellan Finland och Sverige i åtanke
framhåller hen att det skulle vara roligt att verka som knutpunkt.
Om visionen menar respondent 5 i sin tur att det är HI:s ”10 000 dollars fråga”. Det är
något de inom HI funderar på, dvs. vad som händer i organisationen i.o.m. att de har
en lagtingsgrupp och en minister i landskapsregeringen och på vilket sätt de
fortfarande ska ge ”näring” ”[...] till varandra i det som vi ändå kallar för en
folkrörelse”. Hen upplever nämligen att det är mycket viktigt oberoende av deras
lagtingsgrupp och deras medverkan i landskapsregeringen. Hen poängterar att det är
70

Malin Lindholm
där det sker viktiga ”saker” men att det inte får leda till att det överskuggar
folkrörelsen. Hen anser att det är folkrörelsen som har det breda mandatet och att det
är där det viktiga i samhället sker. Jag ställde en följdfråga av respondent 5: ”[o]m ni
[HI] vill kalla HI för en rörelse?”. På det svarar respondent 5 ”ja”, och förklarar vidare
att de i vissa sammanhang benämner sig som parti för att andra ska förstå vad det är
frågan om. Intern kallar de sig dock för rörelse, eftersom de vill vara en folkrörelse.
Hen nämner att de i symbolisk mening vill bygga en revolution där de vill förändra
samhället och ”[...] driva samhället i en viss riktning”. Hen anser att utgångspunkten
ska vara i folkrörelsen istället för att i första hand vara i ett lagtingsmandat eller i en
medverkan i landskapsregeringen.

71

Malin Lindholm

7. Resultat
7.1 Hållbart initiativs rörelsekaraktär och organisationskaraktär

Det övergripande forskningsproblemet och syftet med undersökningen handlar ytterst
om förhållandet mellan spontan rörelse och etablerad organisation. Forskningsobjektet
är den nybildade rörelsen och partiorganisationen HI på Åland. I de inledande kapitlen
framkom att det behöver finnas någon form av organisering för att nå vissa mål. En av
de övergripande frågorna i min undersökning är huruvida HI har en rörelsekaraktär
eller karaktären av en etablerad organisation. I enlighet med Etzioni (1966, 9-11)
karaktäriseras en organisation av att det finns en arbetsfördelning, ett maktcentrum och
personal. Utifrån intervjuerna och dokumenten har arbetet i HI fördelats i de olika
råden, och efter valet i oktober 2019 också i lagtingsgruppen. Detta tyder på formell
organisering. Arbetsfördelningen i de olika råden är dock inte beroende av särskilda
medlemmar eftersom HI vid varje årsmöte väljer dessa.
HI har inget maktcentrum per se men i min analys framkom det, att det ändå finns
vissa personers röster som s.a.s. ljuder högre än andra. Det framgick exempelvis av att
en av respondenternas idé om att Strategirådet kan ta egna initiativ sedan
förverkligades vid årsmötet. Till maktcentrum hör också uppgiften av uppföljning och
att utifrån den forma organisationen och förbättra dess verksamhet (Etzioni 1966, 911). I analysen framkom det, att det finns ett ”vi” som har flexibiliteten och kan ändra
organisationsstrukturen om något eventuellt inte fungerar. Vem dessa är som
bestämmer att det inte fungerar kan eventuellt höra till maktcentrum. Organisationer
karaktäriseras även av personal (ibid.). På basen av intervjuerna och dokumenten finns
de folkvalda i HI, men utöver det har lagtingsgruppen i HI bara en anställd, som är en
av initiativtagarna. En vad HI kallar för ”politisk rådgivare”. För själva föreningen har
HI alltså ingen anställd. HI är förövrigt en registrerad förening som följer sina
föreningsstadgar och föreningslagen. I enlighet med föreningslagen (503/1989) ska en
förening ha en styrelse, vilket HI:s Förvaltnings- och ekonomiråd motsvarar. Det
betyder att HI:s organisationsstruktur inte strukturellt skiljer sig från andra föreningar.
I de inledande kapitlen nämndes att rörelser bl.a. är platta och informella där såväl
rörelsers makt som inflytande förefaller grunda sig på engagemang och där det inte
72

Malin Lindholm
finns någon tydlig hierarki eller arbetsfördelning (Ahrne & Papakostas 2006, 114). HI
fokuserar på att ta till vara engagemang och har ingen uttalad hierarki eller klar
arbetsfördelning i sin rådsstruktur. HI har en organisation bestående av olika råd, men
personerna i dessa kan bytas ut varje år under årsmötet. I enlighet med Melucci (1984,
824-825) ingår det bl.a. i en social rörelse att kunna skapa och dela en kollektiv
identitet bland deltagarna. Utifrån analysen verkar HI skapa och dela den genom det
som kallas för ”HI-andan”, vilket i HI:s fall innebär ”[…] den gemensamma
förståelsen för vad vi pysslar med, vad som är vårt mål och hur vi gör det […]”
(Respondent 2). Detta stämmer också överens med de frågor som Wettergren och
Jamison (2006, 10) lyfte fram i samband med den kollektiva identiteten, via vilken
gränserna hos rörelser mot andra rörelser och samhället i allmänhet skapas och
omskapas. Det handlar om ett ständigt ifrågasättande av frågor såsom, vilka är vi, vad
är vår målsättning och hur ska vi uppnå dem. Det framkom tidigare att till nya sociala
rörelser hör bl.a. också nätverkande. I min analys framgick att rekryteringen av
kandidater i HI:s fall gått via personliga nätverk och kontakter, och sympatisörer har
blivit tillfrågade att komma med i HI.
Begrepp som nämndes i samband med HI:s organisationsstruktur var flexibilitet,
anpassning, förändring och ”agil” eller snabbfotad. Det är begrepp som kännetecknar
nya sociala rörelser (se avsnitt 2.3). Vidare verkar HI också ha likheter med nya sociala
rörelser i enlighet med Saunders (2013, 122-123), som menar att de bl.a. kännetecknas
av decentralisering. Det kom nämligen fram i analysen att HI genom sin rådsstruktur
har decentraliserat sin makt. Genom sin rådsstruktur verkar HI därtill försöka undvika
toppstyrning, professionalisering och onödig byråkrati. På detta sätt decentraliseras
makten och respektive råd med sina rådsmedlemmar och sin rådsordförande har rätt
att fatta beslut om det som står skrivet i respektive råds egen mandatsbeskrivning, som
rådsmedlemmarna själva formulerat när råden bildades. Detta skiljer sig något från
moderna rörelser som i enlighet med Freeman (1979, 182) bl.a. förknippas med
centralisering och en hierarkisk struktur. En modern rörelse kan också ha en stor
medlemskapsbas (Freeman 1979, 168), vilket skiljer sig från nya sociala rörelser som
har färre medlemmar (Freeman 1979, 168-169). Vad som kom fram i analysen är att
HI vid tiden för undersökningen inte hade särskilt många medlemmar.
I samband med frågan vad HI som rörelse eller organisation kan komma att bli
framkom aspekter som har att göra med både en rörlig rörelsekaraktär men också med
73

Malin Lindholm
en stabil organisation. Det som nämligen kom fram i analysen var att det finns delade
visioner. Det som kan kopplas till rörelsekaraktären är visionen om att de med HI vill
ha ett genomslag, men samtidigt finns också viljan att HI inte skulle behövas.
Ur analysen framgick, utöver det, en vision om att HI vill driva samhället i en viss
riktning, men fokus ligger inte på att få mandat i lagtinget eller landskapsregeringen,
utan fokus ligger på folkrörelsen. Det har även likheter med diskussionen om namnet,
dvs. att ”initiativ” syftar till att HI kanske inte alltid behöver finnas, utan endast tills
det HI arbetar för är integrerat. Vid sidan om detta fanns även ett mer organisatoriskt
perspektiv där förhoppningen om att bevara den platta organisationen med
talespersoner underströks. Det som framkom i analysen och som istället är mer kopplat
till den etablerade organisationskaraktären är visionen om att HI ska bli det största
partiet. Det finns alltså ingen helt enhällig bild av vad HI organisationsmässigt ska
komma att bli, vilket betyder att det ännu verkar vara oklart i vilken riktning HI
organisationsmässigt kommer att gå.
Som nämndes i avsnittet om förändring i rörelsers resursmobilisering (2.4) ingår det i
medlemskapsorganisationer oftast många medlemmar, som engageras med hjälp av
icke materiella incitament och tydliga band mellan organisationen och medlemmen.
I denna typ av organisation är det människorna som resurs som är det viktiga. De
huvudsakliga

företeelserna

i

denna

organisation

är

agitation,

ordentliga

medlemsregister, medlemsmöten och medlemsavgifter (Papakostas 2003, 10-11).
Utifrån analysen kan HI med sin föreningsstruktur till viss del ses som en
medlemskapsorganisation. I enlighet med föreningslagen har de haft ett formellt
medlemsmöte (årsmötet i februari 2020) och bör även framöver anordna sådana.
Därtill för de medlemsregister och uppbär medlemsavgifter.
En kaderorganisation i sin tur är enligt Papakostas (2003, 11) en koalition av
framstående individer, som genom sitt inflytelserika namn, prestige och kontakter
samt hjälp från experter kan vinna val. En kaderorganisation behöver resurser i form
av röster eller annat istället för medlemmars resurser. I motsats till förut kan dock
kaderorganisationens verksamhet numera också ibland grunda sig på medlemskap
(ibid.). Utifrån analysen verkar HI vara mer av en medlemskapsorganisation än en
kaderorganisation, eftersom HI behövt och behöver medlemmarna och medlemmarna
har fått vara med och påverka t.ex. utformningen av HI:s organisation. Något som dock

74

Malin Lindholm
kan tyda på inslag av kaderorganisation är att HI har kontakter och har haft kontakt
med och fått hjälp av personer med koppling till EU-parlamentet.

7.2 Hållbart initiativs resursmobilisering
Den andra övergripande frågan i denna undersökning handlar om HI:s
resursmobilisering. Följer rörelsen den trend som Papakostas (2003) diskuterar i sin
artikel och som nämndes i inledningen (kap. 1)? Utifrån analysen och i enlighet med
diskussionen om förändring i rörelsers resursmobilisering (avsnitt 2.4) fick HI relativt
snabbt en fast organisationsstruktur. Relativt snabbt anställde lagtingsgruppen i HI
också en deltidsanställd ”politisk rådgivare”. Det verkade dock vara ett medvetet val
att hen enbart ska arbeta deltid och endast för lagtingsgruppen, för att i rörelsen bevara
kärnan, som är det folkliga engagemanget. Enligt Ahrne och Papakostas (2006, 123)
tenderar mera ekonomiska resurser bl.a. göra att arbetet kan drivas av specialister, men
i HI:s fall verkar det inte vara fallet, utan efter årsmötet i februari 2020 lades fokus
istället på att bygga upp rörelsen.
I avsnittet om förändring i rörelsers resursmobilisering (2.4) nämndes att skillnaden
mellan en intressegrupp och en rörelse ligger i vad mobiliseringsresurserna grundar
sig på. En organiserad intressegrupp mobiliserar främst med materiella resurser, såsom
utrymmen och pengar, som exempelvis kan användas till att anlita avlönad personal,
medan rörelser mobiliserar mer med immateriella resurser, såsom med mänskliga
resurser (Freeman 1979, 172-173). Som nämndes tidigare kan människor bidra till en
rörelse med sina specialiserade resurser, såsom med sin expertis, tillgång till olika
nätverk som gör det möjligt att mobilisera andra resurser, och tillgång till olika
beslutsfattare som har en betydelse för rörelsen. Människor kan också bidra med sina
ospecialiserade resurser, såsom med sin tid, sitt arbete och/eller deltagande i möten
samt sitt engagemang (Freeman 1979, 172-173). Före valet 2019 grundade sig HI:s
resurser bl.a. på mänskliga resurser, såsom engagemang i råden, eftersom de inte hade
särskilt mycket finansiella resurser. I enlighet med Papakostas (2003, 13) kan det
därtill ses som kännetecknande för en medlemskapsorganisation, eftersom många
människors begränsade och utspridda resurser däri förs samman. Efter valet fick HI
75

Malin Lindholm
dock tillgång till utrymmen och partistöd med vilken lagtingsgruppen i HI anlitade en
politisk rådgivare. Eftersom HI blev invald får de alltså tillgång till utrymmen och
finansiella resurser utifrån, dvs. från staten. Att få resurser utifrån kopplas enligt Ahrne
och Papakostas (2006, 122) ihop med nya rörelser.
Vidare tenderar enligt Ahrne och Papakostas (2006, 122-123) initiativtagare till nya
rörelser ha tidigare erfarenhet av organisationsverksamhet, vilka de sedan ofta
använder vid organiseringen av den nya rörelsen. Vad som kom fram i analysen var
att det bland respondenterna finns erfarenheter från andra organisationer och politiska
aktiviteter. I anknytning till det framgick exempelvis att det finns erfarenhet av det
traditionella sättet att organisera, och att HI därför ville testa något nytt i sin
organisering. De nya rörelserna karaktäriseras av professionalitet och att de leds av en
välutbildad medelklass som inte är särskilt intresserade av att mobilisera ett större antal
människor (Ahrne & Papakostas 2006, 123). Detta skiljer sig dock från HI. Utifrån
analysen vill HI nämligen undvika professionalism och i materialavsnittet (5.6)
framgår att alla respondenter har framträdande roller i HI, men att deras
utbildningsnivå varierar. Utgående från analysen framkom därtill att det inom HI finns
intresse för att mobilisera flera människor till HI, både före och efter valet 2019 samt
efter årsmötet i februari 2020.
Men som framgått i de inledande kapitlen behöver resurser bli mobiliserade, och för
att det ska vara möjligt behövs resurser (Freeman 1979, 173). Vid ansamlandet av
resurser kan tillgänglig teknologi spela en roll och den kan påverka möjligheten för
resursmobilisering (McCarthy & Zald 1977, 1225). Vad som framkom i analysen är
att HI försöker använda sig av smarta och moderna sätt i sin mobilisering, vilket bl.a.
innebär användning av ”live-streamer” och sociala medier. På basen av intervjuerna
och dokumenten visade det sig också att det finns en medvetenhet om att det kan uppstå
nya möjligheter att engagera flera människor och att HI är öppna för dessa genom
sådant som såväl tekniken, tiden och andra människor kan föra med sig. Vidare
framkom att HI till största delen använder sig av tekniken som kanal för
kommunikation. Förutom sociala medier, såsom Instagram och Facebook, används
nämligen dolda kommunikationskanaler, såsom Facebookgrupper, för den interna
kommunikationen inom HI. ”gammelmedia har också till viss del använts. Teknologin
som möjliggör användningen av bl.a. sociala medier kan alltså ses som en resurs för
HI som de använder sig av i sin resursmobilisering.
76

Malin Lindholm
Michels (1983 [1911]) påpekar de oligarkiska tendenserna som förorsakas av tekniska
och strukturella orsaker. Man kunde anta att HI:s struktur p.g.a. inval skulle utvecklas
i en riktning av att bli en etablerad organisation, vilket det på basen av min analys även
förekom tendenser av. Det som kom fram i analysen var nämligen att det inom HI
finns åsikter om att ett för högt antal rådsmedlemmar gör det omöjligt att nå
operativitet och att det medför svårigheter med att överhuvudtaget nå ett beslut. I de
inledande kapitlen lyftes mer specifikt svårigheter fram kring att sätta en stor
organisation i rörelse (Michels 1983 [1911], 51-52). Om det finns många människor i
en sådan organisation är det tidsmässigt omöjligt att rådfråga medlemmarna i varje
enskild fråga (ibid.). På basen av dokumenten och intervjuerna kom det fram att HI
har relativt få medlemmar, men att det ändå finns en medvetenhet kring denna
problematik i HI, dvs. att det inte är möjligt att kalla till medlemsmöte för varje beslut
som måste fattas. Utifrån analysen verkar dock HI har löst detta genom att särskilt
kalla in ”aktiva sympatisörer” och kandidater, som ställt upp, till att fatta beslut om
stora frågor, såsom att gå med i förhandlingarna om landskapsregeringen. Utifrån
analysen kan dessa ses som ”specialister” i olika frågor. I enlighet med Michels (1983
[1911], 57) stämmer detta därför delvis överens med att det bara är några få
medlemmar som fattar de viktigaste besluten i moderna demokratiska partier.
Anledningen till att jag skrev ”delvis” beror på att HI, utifrån analysen, diskuterar och
fattar andra viktiga beslut på medlemsmöten. Det handlar om beslut om på vilket sätt
organisationen ska byggas upp.
Som kontrast till detta och utgående från min analys verkar det också som om HI delvis
försöker motarbeta Michels’ järnlag om oligarki bl.a. genom sin resursmobilisering.
Det vill säga, genom sociala medier, att medvetet ifrågasätta organisationens
uppbyggnad och beslutsfattande och genom att t.ex. istället för att använda de
finansiella resurserna till professionalisering använda dem till att bygga upp rörelsen.
På basen av analysen kan HI vidare antas motarbeta professionalism genom att se till
att de folkvalda, dvs. i lagtinget och kommuner, för talan och att det är medlemmarna
som driver engagemang, samt genom det medvetna valet att inte anlita en politisk
rådgivare för föreningen och/eller rörelsen. I analysen lyftes dessutom också ett
alternativt sätt fram om att det eventuell skulle behövas en ”third line” eller ett
”backoffice” (respondent 2), men att HI vid tiden för intervjun gjorde så att bl.a.
lagtingsledamöterna som får lön tar mera ansvar för att ”täcka upp vissa åtgärder”.
77

Malin Lindholm

8. Avslutande diskussion
Den allmänna problematiken och forskningsproblemet i denna undersökning berör
spänningsfältet mellan rörlig rörelse och etablerad partiorganisation, dvs. mellan
spontanitet och stabilitet, mellan toppstyrd organisation och platt organisation och
mellan professionalism och icke-professionalism. HI verkar delvis representera en
kaderbaserad och delvis en medlemskapsbaserad organisation. Därtill verkar HI ha
inslag av både organisation och rörelse med en vilja att försöka motarbeta de
oligarkiska tendenserna. I analysen framkom att HI framställer sig själva som ”en
folkrörelse i partiskrud” (Respondent 2). HI uppfyller de formella kraven och följer
den formella strukturen för en politisk förening, men ambitionerna är att i dess innehåll
verka som en rörelse.
I början av avhandlingen antogs sociala rörelser befinna sig i ett gränsland mellan
spontana protesthandlingar och stabil organisation. Det kunde tänkas vara ett medvetet
val att befinna sig i detta gränsland, men olika faktorer såsom omgivningen, deltagarna
och andra faktorer kan styra dem i en särskild riktning. Inom HI finns viljan att stanna
i gränslandet mellan en rörlig rörelse och etablerad organisation genom beredskap att
kunna förändras. Detta verkar göras genom en anpassningsbar rådsstruktur och genom
att de medvetet försöker hålla sig borta från toppstyrning, byråkratisering och
professionalisering. I analysen framkom uttryckligen att HI hellre vill ses som en
rörelse än som ett parti, och begrepp såsom flexibilitet, anpassning och snabbhet tolkar
jag vara kännetecknande för HI.
HI passar alltså in i diskussionen som förs om och definitionen av nya sociala rörelser,
dvs. att de är eller försöker vara icke-hierarkiska, icke-byråkratiska, demokratiska och
flexibla. Det lönar sig dock för HI att vara uppmärksam, eftersom det som nämnts i de
inledande kapitlen i nya organisationer enligt Papakostas (2003, 15) inledningsvis
tenderar vara centralt med en återgång till människorna, men att det dessvärre tenderar
vara kortvarigt. I detta sammanhang är det dock värt att poängtera att denna
undersökning enbart baserar sig på information om HI i dess begynnelse, vilket
betyder att HI i framtiden kan anta andra former. Som framgått i tidigare kapitel
nämner nämligen Papakostas (2003, 15) att exempelvis nya organisationer verkar vara
flexibla, men att det främst beror på att verksamheten bygger på icke-mänskliga
78

Malin Lindholm
resurser och att organisationsstrukturen möjliggör utbyte av medlemmar. Enligt
Papakostas (2003, 6) har moderna rörelser kännetecknats av ett avstånd mellan ledare
och de ledda. I diskussioner om nya sociala rörelser antas dilemmat som berör
avståndet mellan aktiva och medlemmar vara fixat (Papakostas 2003, 6). Verkligheten
förefaller dock se annorlunda ut där det uppstått en ny organisationsgräns mellan
aktiva och medlemmar, och förändrat medlemmar till sympatisörer (ibid.).
Före valet i oktober 2019 behövde HI resurser från sina medlemmar, sympatisörer och
kandidater, såväl finansiellt som engagemangmässigt. Efter valet behöver HI inte
längre medlemmarnas finansiella medel, men ser ändå till att bevara deras engagemang
i sin rådsstruktur. Därmed betyder det att HI åtminstone i sin begynnelse inte verkar
följa trenden av att frivilliga organisationer, såsom partier, mobiliserar resurser från
andra organisationer framom från sina medlemmar. Märkväl att HI huvudsakligen
mobiliserade sina resurser från sina medlemmar men att det efter valet också började
förekomma resursmobilisering från andra organisationer. Eftersom HI efter valet får
finansiella medel, i form av partistöd, och tillgång till utrymmen via staten betyder det
alltså att HI:s resursmobilisering kan förändras i framtiden. På grund av sin
föreningsbas ser HI ut att vara en medlemskapsorganisation, och särskilt i begynnelsen
före valet 2019 eftersom HI då var beroende av människors ansträngningar och
resurser.
På basen av min analys och mitt resultat är frågan kring att kunna bevara en
rörelsekaraktär och motverka de oligarkiska tendenserna inom HI tydligt något som
de i sin verksamhet ständigt behöver ta ställning till och leva med nu och framöver.
Utifrån analysen verkar det också vara något som redan görs inom HI. Det framkom
nämligen att ett ”vi” inom HI försöker lära sig och identifiera olika utmaningar kring
beslutsfattande samtidigt som de jobbar och bygger upp organisationen. Dilemmat och
problematiken

med

spänningsfältet

mellan

spontan

rörelse

och

etablerad

partiorganisation kvarstår, men som nämnts i de inledande kapitlen är det för
demokratins skull, trots omöjligheten att uppnå fulländad demokrati, enligt Michels
(1983 [1911], 303-304) ändå värt att sträva mot den och i samband med det potentiellt
motverka inverkan från oligarkins järnlag. Det som framgår på basen av resultaten i
denna avhandling är med andra ord att teorin fortfarande är aktuell.

79

Malin Lindholm
Michels (1983 [1911], 276 ff.) var inne på att partiorganisationer som blir en del av
statsapparaten inte på längre sikt kan frångå att bli en miniatyrkopia av denna. Därför,
och som nämndes i de inledande kapitlen, behöver partier i sitt inledande och formativa
stadie vara uppmärksamma på yttre påtryckningar och förändringar. Däremot, och i
enlighet med kontingensteorin, behöver en organisationsförändring som anpassas
enligt omgivningen nödvändigtvis inte vara till nackdel. Det vill säga, en organisations
effektivitet och framgång kan vara ett resultat av hur väl en rörelse eller en organisation
anpassar sig efter omgivningen. I enlighet med kontingensteorin, om HI vill bli
effektiv och påverka i samhället, kunde det vara ändamålsenligt för HI att förändra sin
organisation i enlighet med yttre påtryckningar och övergå till att bli en etablerad
organisation. Det är en aspekt som HI organisationsmässigt kan behöva ta ställning till
för sin egen långsiktiga fortlevnad. Det vill säga, en fråga att ta ställning till för att HI
organisationsmässigt ska vara så hållbar som möjligt.
De flesta gröna partierna har gått igenom en process av organisationsmässig
anpassning (Rihoux & Frankland 2008, 280) och det visade sig också finnas tendenser
av detta i HI efter valet i oktober 2019. Vidare eftersom fokus i denna avhandling har
legat på organisationen förblev några aspekter i vissa avseenden obesvarade eller
oklara. Det gäller specifikt vem inom HI som har haft en inverkan på HI:s
organisatoriska utformning och/eller som kunnat påverka inom HI.
Under studiens gång framkom det att vissa individer i HI har tidigare erfarenhet av
politisk aktivitet och har även mer framträdande roller än andra. I framtiden kunde det
vara intressant att studera HI utifrån ”det kognitiva perspektivet” som myntades av
Ron Eyerman och Andrew Jamison (Eyerman & Jamison 1991). Med det kognitiva
perspektivet ligger nämligen fokus på de enskilda individerna framom kollektivet.
Utifrån detta perspektiv ses sociala rörelser som kunskapsproducenter som bl.a. utökar
vår kognitiva uppfattning om världen och inspirerar till nya innovationer (Wettergren
& Jamison 2006, 27). Detta kan sedan leda till att kunskapsprodukterna
institutionaliseras och att individuella aktörer får en ny roll som etablerade
intellektuella i samhället. Rörelseorganisationen övergår då samtidigt i institutioner
eller upplöses. Aktörerna som nämndes ovan kan utifrån detta perspektiv kallas för
rörelseintellektuella (ibid.). Med detta perspektiv skulle vissa aktörer i Hållbart
initiativ kanske kunna ses som rörelseintellektuella och bidra till förändring i
samhället.
80

Malin Lindholm
Avslutningsvis kan nämnas att jag påbörjade min studie i ett skede när HI var som
mest föränderligt. Av den anledningen var det svårt att veta vad jag skulle ta fasta på.
Organisationen förändrades, liksom deras resursmobilisering, struktur och arbetssätt.
Det fanns dock även en viss styrka i detta, eftersom jag kunde synliggöra vissa
tendenser mitt i händelsernas centrum och även visa på att spänningsfältet mellan
rörlig rörelse och etablerad organisation kvarstår trots att rationaliseringsprocessen ser
annorlunda ut idag än vad den gjorde tidigare.

81

Malin Lindholm

Litteratur
Adorno, Theodor W., Else Frenkel-Brunswik, Daniel J. Levinson & R. Nevitt
Sanford (1950) The Authoritarian Personality. New York: Harper & Brothers.

Ahrne, Göran & Apostolis Papakostas (2002) Organisationer, samhälle och
globalisering: tröghetens mekanismer och förnyelsens förutsättningar.
Lund: Studentlitteratur.

Ahrne, Göran & Apostolis Papakostas (2006) ”Kollektivt handlande i rörelser och
organisationer”. I Åsa Wettergren & Andrew Jamison (red.) Sociala rörelser –
politik och kultur. Lund: Studentlitteratur, 109-127.

Ahrne, Göran & Peter Svensson (red.) (2015) Handbok i kvalitativa metoder. 2 uppl.
Stockholm: Liber.

Anckar, Dag & Barry Bartmann (2000) Ett ramverk för ett självständigt Åland.
[Mariehamn:] Sällskapet Ålands Framtid.

Boglind, Anders, Sven Eliaeson & Per Månson (2014) Kapital, rationalitet och
social sammanhållning: en introduktion till klassisk samhällsteori. 7 uppl. Lund:
Studentlitteratur.

Bowen, Glenn A. (2009) ”Document Analysis as a Qualitative Research Method”.
Qualitative Research Journal 9 (2): 27-40.

Broman, Göran Ingvar & Karl-Henrik Robèrt (2017) ”A framework for strategic
sustainable development”. Journal of Cleaner Production 140 (1): 17-31.

Corbin, Juliet & Anselm Strauss (2008) Basics of qualitative research: Techniques
and procedures for developing grounded theory. 3 uppl. Thousand Oaks, CA: SAGE.

Della Porta, Donatella & Mario Diani (2006) Social Movements: An Introduction.
2 uppl. Oxford: Blackwell.

82

Malin Lindholm
DiMaggio, Paul J. & Walter W. Powell (1983) “The Iron Cage Revisited:
Institutional Isomorphism and Collective Rationality in Organizational Fields”.
American Sociological Review 48 (2): 147-160.

Donaldson, Lex (2001) The Contingency Theory of Organizations. London: SAGE.

Etzioni, Amitai (1966) Moderna organisationer. Stockholm: Aldus/Bonniers.

Eyerman, Ron & Andrew Jamison (1991) Social Movements: A Cognitive Approach.
University Park: Pennsylvania State University Press.

Forslund, Magnus (2013) Organisering och ledning. 2 uppl. Stockholm: Liber.

Freeman, Jo (1979) “Resource Mobilization and Strategy: A Model for Analyzing
Social Movement Organization Actions”. I Mayer N. Zald & John D. McCarthy
(red.) The Dynamics of Social Movements: Resource Mobilization, Social Control,
and Tactics. Cambridge, MA: Winthrop Publishers, 167-189.

Föreningslagen 1989/503. Finlands författningssamling. Helsingfors: Riksdagen.

Gahrton, Per (2011) Det gröna genombrottet: mina trettio år med Miljöpartiet.
Stockholm: Carlssons.

Glaser, Barney G. (1965) ”The Constant Comparative Method of Qualitative
Analysis”. Social Problems 12 (4): 436-445.

Goffman, Erving (1990 [1956]) The Presentation of Self in Everyday Life. [London:]
Penguin Books.

Hjerm, Mikael, Simon Lindgren & Marco Nilsson (red.) (2014) Introduktion till
samhällsvetenskaplig analys. 2 uppl. Malmö: Gleerups.

Hjerm, Mikael & Simon Lindgren (2014) ”Metod och metod – jag vill ju förstå
samhället?”. I Mikael Hjerm, Simon Lindgren & Marco Nilsson (red.) Introduktion
till samhällsvetenskaplig analys. 2 uppl. Malmö: Gleerups, 13-27.

83

Malin Lindholm
Kvale, Steinar & Svend Brinkmann (2014) Den kvalitativa forskningsintervjun.
3 uppl. Lund: Studentlitteratur.

Le Bon, Gustave (1912 [1895]) Massans psykologi. Stockholm: Albert Bonniers.

Lichtman, Marilyn (2014) Qualitative Research for the Social Sciences. London:
SAGE.

Lindgren, Simon (2014) “Kvalitativ analys”. I Mikael Hjerm, Simon Lindgren &
Marco Nilsson (red.) Introduktion till samhällsvetenskaplig analys. 2 uppl. Malmö:
Gleerups, 29-43.

Lucardie, Paul & Benoît Rihoux (2008) “From Amateur-Activist to ProfessionalElectoral Parties? On the Organizational Transformation of Green Parties in Western
Democracies”. I E. Gene Frankland, Paul Lucardie & Benoît Rihoux (red.) Green
Parties in Transition: The End of Grass-roots Democracy?. England: Ashgate, 3-18.

McCarthy, John D. & Mayer N. Zald (1977) “Resource Mobilization and Social
Movements: A Partial Theory”. The American Journal of Sociology 82 (6): 12121241.

Melucci, Alberto (1984) “An end to social movements? Introductory paper to the
sessions on “new movements and change in organizational forms”. Social Science
Information 23 (4-5): 819-835.

Melucci, Alberto (1996) Challenging codes: collective action in the information age.
Cambridge: Cambridge University Press.

Michels, Robert (1983 [1911]) Organisationer och demokrati – en sociologisk studie
av de oligarkiska tendenserna i vår tids demokrati. [Stockholm:] Ratio.

Miles, Matthew B. & A. Michael Huberman (1984) Qualitative Data Analysis: A
Sourcebook of New Methods. California: SAGE.

Missimer, Merlina (2015) Social Sustainability within the Framework for Strategic
Sustainable Development. Diss. Blekinge Tekniska Högskola. Karlskrona: Blekinge
Tekniska Högskola.

84

Malin Lindholm
Missimer, Merlina, Karl-Henrik Robèrt & Göran Broman (2017) “A strategic
approach to social sustainability – Part 1: exploring the social system”. Journal of
Cleaner Production 140 (1): 32-41.

Nationalencyklopedin, uppslagsord ”kader”. Tillgängligt på
https://www.ne.se/uppslagsverk/encyklopedi/l%C3%A5ng/kader. [Hämtat 4.9.2020].

Nordling, Tone (2007) ”Hållbarhetsarbetet fortsätter utan hut” Ålandstidningen
10.12.2007. Tillgängligt på
https://www.alandstidningen.ax/nyheter/hallbarhetsarbetet-fortsatter. [Hämtat
19.4.2020].

Orre, Johan (2019) ”Gallupsuccé för Hållbart initiativ” Nya Åland 22.5.2019.
Tillgängligt på https://www.nyan.ax/ledare/gallupsucce-for-hallbart-initiativ/.
[Hämtat 19.4.2020].

Owton, Helen & Jacquelyn Allen-Collinson (2014) ”Close But Not Too Close:
Friendship as Method(ology) in Ethnographic Research Encounters”. Journal of
Contemporary Ethnography 43 (3): 283-305.

Panebianco, Angelo (1988 [1982]) Political Parties: Organization and Power.
Cambridge: Cambridge University Press.

Papakostas, Apostolis (2003) ”Mer organisation med färre människor och många
organisationer med få frågor - en essä om politiska partier och frivilliga
organisationer”. Score Rapportserie 2003:6. Stockholm: Score. Tillgängligt på
https://www.score.su.se/polopoly_fs/1.26555.1320939796!/20036.pdf. [Hämtat
31.10.2019].

Papakostas, Apostolis (2011) ”The rationalization of civil society”. Current
Sociology 59 (1): 5-23.

Partilagen 1969/10. Finlands författningssamling. Helsingfors: Riksdagen.

Portney, Kent E. (2015) Sustainability. Cambridge, MA: The MIT Press.

PRH (2019) Grunduppgifter om föreningen. Tillgängligt på
https://yhdistysrekisteri.prh.fi/basicinformation?businessId=3084343
-9&timeZone=Europe/Helsinki#fromAdvancedSearch. [Hämtat 6.3.2020].
85

Malin Lindholm
PRH (2020) Fakta om föreningsregistret. Tillgängligt på
https://www.prh.fi/sv/yhdistysrekisteri/yhdistysrekisterin_esittely.html. [Hämtat
6.3.2020].

Raunio, Tapio (2011) “Finland: Moving in the Opposite Direction”. I Torbjörn
Bergman & Kaare Strøm (red.) The Madisonian Turn: Political Parties and
Parliamentary Democracy in Nordic Europe. Ann Arbor: University of Michigan
Press, 112-157.

Rihoux, Benoît & E. Gene Frankland (2008) “Conclusion: The Metamorphosis of
Amateur-Activist Newborns into Professional-Activist Centaurs”. I E. Gene
Frankland, Paul Lucardie & Benoît Rihoux (red.) Green Parties in Transition: The
End of Grass-roots Democracy?. England: Ashgate, 259-287.

Robèrt, Karl-Henrik, Göran I. Broman & George Basile (2013) ”Analyzing the
Concept of Planetary Boundaries from a Strategic Sustainability Perspective: How
Does Humanity Avoid Tipping the Planet?”. Ecology and Society 18 (2): 5.

Saunders, Clare (2013) Environmental Networks and Social Movement Theory.
London: Bloomsbury.

Smeds, Nina (red.) (2017) Rauli Lehtinen berättar om Gröna på Åland.
[radioprogram] Ålands radio och tv, 16.1.2017. Längd: 22:57 min. Tillgängligt på
https://alandsradio.ax/morgon-dag/trettio-ar-sedan-aland-fick-sitt-forsta-grona-parti.
[Hämtat 19.4.2020].

“Storseger för Centern. Hållbart initiativ skrällde – fick två mandat” (2019). Nya
Åland 21.10.2019, 1.

Suksi, Markku (2005) Ålands konstitution: En sammanställning av material och
tolkningar i anslutning till självstyrelselag för Åland. Åbo: Åbo Akademis förlag.

Söderlund, Peter (2008) ”Partisystemets utveckling på Åland”. Politiikka 50 (2):
128-138.

Tavits, Margit (2006) “Party System Change: Testing a Model of New Party Entry”.
Party Politics 12 (1): 99-119.

86

Malin Lindholm
von Kraemer, Maria (2007) ”Åland får nytt parti” Svenska Yle 16.8.2007.
Tillgängligt på https://svenska.yle.fi/artikel/2007/08/16/aland-far-nytt-parti. [Hämtat
19.4.2020].

WCED (u.å.) Report of the World Commission on Environment and Development:
Our Common Future. Tillgängligt på
https://sustainabledevelopment.un.org/content/documents/5987our-commonfuture.pdf. [Hämtat 10.3.2020].

Wettergren, Åsa & Andrew Jamison (2006) ”Rörelseforskningens historia och
perspektiv”. I Åsa Wettergren & Andrew Jamison (red.) Sociala rörelser – politik
och kultur. Lund: Studentlitteratur, 9-44.

Wrede, Magnus & Casper Wrede (1982) ”Landstinget som arena för den åländska
politiken: partibildningen och valdeltagande” I Åland i utveckling: Festskrift utgiven
av Ålands landsting med anledning av självstyrelsens 60- årsjubileum den 9 juni
1982. Mariehamn: Ålands landsting, 128-149.

Ålands lagting (2019) Självstyrelsen idag. Tillgängligt på
https://www.lagtinget.ax/lagtinget/om-lagtinget. [Hämtat 22.11.2019].

ÅSUB (2011) ”Lagtings- och kommunalvalet 2011”. Statistik 2011:7.
Tillgängligt på
https://www.asub.ax/sites/www.asub.ax/files/statistics/lagtingkommunalval2011.pdf.
[Hämtat 12.3.2020].

ÅSUB (2015) ”Lagtings- och kommunalvalet 2015”. Statistik 2015:7. Tillgängligt på
https://www.asub.ax/sites/www.asub.ax/files/statistics/val_2015.pdf. [Hämtat
12.3.2020].

ÅSUB (2019) ”Lagtings- och kommunalvalet 2019”. Statistik 2019:7. Tillgängligt på
https://www.asub.ax/sites/www.asub.ax/files/statistics/lagtings_och_kommunalval_2019_0.pdf. [Hämtat 12.3.2020].

87

Malin Lindholm

Material från HI:s hemsida
Hållbart initiativ (2019a) Hållbart Initiativ rotar sig i det politiska landskapet.
Tillgängligt på https://www.hallbartinitiativ.ax/post/h%C3%A5llbart-initiativ-rotarsig-i-det-politiska-landskapet. [Hämtat 2.4.2020].

Hållbart initiativ (2019b) Välkomna till medlemsträff. Tillgängligt på
https://www.hallbartinitiativ.ax/post/v%C3%A4lkomna-till-medlemstr%C3%A4ff.
[Hämtat 2.3.2020].

Hållbart initiativ (2019c) Rådsmedlemmar. Tillgängligt på
https://www.hallbartinitiativ.ax/radsmedlemmar. [Hämtat 10.12.2019].

Hållbart initiativ (2019d) Hållbart initiativ – ett bärkraftigt val [logo]. Tillgängligt
på
https://www.facebook.com/hallbartinitiativ.ax/photos/a.1476235022680822/2062477
804056538/?type=1&theater. [Hämtat 11.12.2019].

Hållbart initiativ (2019e) Åland är redo: Hållbart initiativs valprogram 2019.
Tillgängligt på https://0e3cf66a-255f-4cea-bf2a85789cc9977c.filesusr.com/ugd/a3e9fb_847c936a555c45ecbdbc23261f84dfcb.pdf.
[Hämtat 25.11.2019].

Hållbart initiativ (2019f) Våra värderingar. Tillgängligt på
https://www.hallbartinitiativ.ax/varavarderingar. [Hämtat 17.12.2020].

Hållbart initiativ (2019g) Nu kan du bli medlem. Tillgängligt på
https://www.hallbartinitiativ.ax/post/nu-kan-du-bli-medlem. [Hämtat 16.10.2019].

Hållbart initiativ (u.å.) Årsberättelse 2019: Den växande folkrörelsen. Tillgängligt på
https://0e3cf66a-255f-4cea-bf2a85789cc9977c.filesusr.com/ugd/a3e9fb_46e78276725145adb6b1e4b15100b42f.pdf?i
ndex=true. [Hämtat 17.3.2020].

Hållbart initiativ (2020a) Vårt löfte till Åland. Tillgängligt på
https://www.hallbartinitiativ.ax/vartlofte. [Hämtat 17.4.2020].

88

Malin Lindholm
Hållbart initiativ (2020b) Vår organisation växer. Tillgängligt på
https://www.hallbartinitiativ.ax/post/v%C3%A5r-organisation-v%C3%A4xer.
[Hämtat 27.4.2020].

Hållbart initiativ (2020c) Rådsmedlemmar. Tillgängligt på
https://www.hallbartinitiativ.ax/radsmedlemmar. [Hämtat 7.4.2020].

Hållbart initiativ (2020d) Hållbarhet på riktigt. Tillgängligt på
https://www.hallbartinitiativ.ax/vadahallbarhet. [Hämtat 23.3.2020].

Hållbart initiativ (2020e) Bli medlem. Tillgängligt på
https://www.hallbartinitiativ.ax/blimedlem. [Hämtat 16.3.2020].

Hållbart initiativ (2020f) Sympatisörer. Tillgängligt på
https://www.hallbartinitiativ.ax/sympatisoerer. [Hämtat 28.1.2019].

Intervjuer, E-postmeddelanden och telefonsamtal

Respondent 1, 4 december 2019, Mariehamn, Längd: 1:20:53.
Respondent 2, 4 december 2019, Mariehamn, Längd: 58:26.
Respondent 3, 4 december 2019, Mariehamn, Längd: 1:35:07.
Respondent 4, 4 december 2019, Mariehamn, Längd: 1:21:50.
Respondent 5, 5 december 2019, Mariehamn, Längd: 1:32:32.

Respondent 1, e-postmeddelande till Malin Lindholm, 6.5.2020.
Respondent 3, e-postmeddelande till Malin Lindholm, 19.12.2019.

Respondent 5, telefonsamtal till Malin Lindholm, 2.9.2020.
Respondent 1, telefonsamtal till respondent 1, 27.7.2020.

89

Malin Lindholm

Internt opublicerat material
Hållbart initiativ rf - Organisationsbeskrivning. 14.2.2020. [Internt material].
Hållbart initiativ rf - Verksamhetsplan 2020. 26.2.2020. [Internt material].

90

Malin Lindholm

Bilaga 1: Följebrev till respondenterna för Hållbart initiativ
En undersökning om Hållbart initiativ som organisation

Hej!
Jag kontaktar Dig på grund av din roll som initiativtagare till Hållbart initiativ och
vill höra mig för ifall Du är intresserad av att ställa upp på en intervju i min studie
om hållbart initiativ som organisation.
Mitt namn är Malin Lindholm och jag skriver för tillfället min magisteravhandling i
sociologi vid Åbo Akademi. Med min undersökning vill jag titta på vad Hållbart
initiativ som organisation är just nu och i vilken riktning HI är på väg. Med detta
mejl vill jag alltså fråga ifall Du vill medverka i min studie. Om Du ger ditt
medgivande vill jag gärna göra en ca 60-90 minuters intervju med Dig vid en lämplig
tidpunkt i början av december. Det jag sedan kan erbjuda Dig är ett utifrån perspektiv
på Hållbart initiativ. Jag kommer själv inte att ta någon ställning i sakfrågor, utan
hålla ett objektivt förhållningssätt.
Handledare för avhandlingen är professor Mikko Lagerspetz.

Vill Du få mer information, tveka inte att kontakta mig eller min handledare:

Malin Lindholm

Mikko Lagerspetz

malilind@abo.fi

mikko.lagerspetz@abo.fi

+358 50 *******

+358 46 *******

Tack på förhand!

91

Malin Lindholm

Bilaga 2: Intervjuguide
Intervju med initiativtagare/de som varit med från början
Allmän information, (ungefär): Jag skriver min magisteravhandling om Hållbart
initiativ som organisation/rörelse och vill därför ställa några frågor som rör Hållbart
initiativ, dess uppbyggnad och resursmobilisering. På basen av detta kan jag ge dig
ett utifrånperspektiv på Hållbart initiativ och identifiera vissa frågor ni kan komma
att ställas inför. Jag vill poängtera att jag skriver min avhandling i egenskap av egen
person/forskare och inte i egenskap av XXX agent. Intervjun spelas in, men endast jag
lyssnar och har tillgång till materialet. Allt material, d.v.s. allt du säger, hanteras med
försiktighet. När avhandlingen sedan är skriven raderas allt material. Vid
resultatpresentationen kan jag inte utlova anonymitet eftersom Hållbart initiativ är
känt, men jag skriver min avhandling med hänsyn till dig. Förövrigt, skulle du vara
intresserad av att under våren delta i ett feedbackseminarium där vi tillsammans med
alla initiativtagare går igenom mina preliminära resultat och du har möjlighet att
kommentera och diskutera dem? Och slutligen innan vi börjar med intervjun, har du
några frågor?

Personinformation
-

Vad heter du?
Vad har du för utbildning?
Vad är ditt yrke?
Vad är din ålder?
Är du infödd eller inflyttad Ålänning?
Vilken roll har du i HI?
Har du tidigare varit aktiv inom politik eller andra organisationer?

Bakgrundsinformation
-

Vad betyder Hållbarhet för dig?
Vad betyder Hållbart initiativ?
Varför valde ni att bilda ett nytt parti?
Vilka rötter har HI?
Vad är HI:s ståndpunkt?

92

Malin Lindholm
Organisationens uppbyggnad och sammansättning
-

-

Vad är er målsättning med organisationsformen/-strukturen?
Med hänvisning till HI:s hemsida. Det står att ”Åland kan bli ett
framgångsrikt föredöme i världen”, kan du berätta mer om på vilket sätt?
(Gärna konkret. Är det i fråga om organisationsstrukturen, hållbarhetsarbetet,
parti?)
Vad är nytt med Hållbart initiativ?
Skiljer sig HI som organisation från övriga partier/miljöpartier?
Hur fattas beslut och vem fattar dem?
Vad händer just nu inom organisationen?
Vad är nästa steg i organisationens uppbyggnad?
Vilka strategier har ni inom HI?
Har ni tagit inspiration någonstans ifrån? om så, varifrån?
Samarbetar ni med andra organisationer och eller partier?
Upplever du/eller har ni haft ett inflytande på andra partier?
Vilka kommunikationskanaler använder ni er av?
Hur ser er arbetsdelning ut?

Sympatisörer och medlemmar
-

-

Hur många sympatisörer och medlemmar har HI?
Vilken roll har medlemmarna, sympatisörerna och initiativtagarna/de som
varit med från början?
Hur rekryterar ni medlemmar och sympatisörer?
På HI:s hemsida står det att ”Vår rörelse bygger på ett gemensamt
engagemang för omställning”. Hur kan medlemmar engagera sig eller visa
sitt engagemang i HI?
Med hänvisning till HI:s hemsida. Det står att ni (HI)”anser att en
framgångsrik rörelse har nya spännande former av mobilisering”. Kan du
berätta mer om det?

Hur mobiliseras resurserna?
-

Vilka resurser har ni (tillgång till)? (t.ex. utrymme, pengar, medlemmar)
Varifrån kommer dessa resurser?
Vem kontrollerar resurserna?
Hur finansieras HI:s verksamhet?
Får HI understöd någonstans ifrån?
Vilka kontakter har ni till andra politiker/företag/media/rörelser?

93

Malin Lindholm
Ideologifrågor
-

Var anser du att HI placerar sig på den politiska vänster-högerskalan? (eller
har ni ännu hunnit definiera det?)
Hur anser du att samhället bäst borde organiseras och styras? Hur ska
institutionerna vara utformade?

Avslutande frågor
-

Vad är Hållbart initiativ nu och vad kommer HI att bli som
organisation/rörelse?
Mer specifikt, åt vilket håll är organisationen på väg?
Kom ni fram till något under medlemsmötet 29 november om den interna
organisationsstrukturen som vi inte har diskuterat?
Finns det ytterligare något som du vill tillägga?
Finns det någon typ av information eller analys du själv anser att HI kan ha
nytta av?

94

