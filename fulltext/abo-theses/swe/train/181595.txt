Performativa agenter i processen att planera och
genomföra dansintegrerad undervisning via
digitala medel

Erika Vesterlund

Avhandling för magisterexamen
Fakulteten för pedagogik och välfärdsstudier
Åbo Akademi
Vasa, 2021

Abstrakt
Författare

Årtal

Vesterlund Erika

2021

Arbetets titel
Performativa agenter i processen att planera och genomföra dansintegrerad undervisning via digitala medel
Opublicerad avhandling för magisterexamen i pedagogik

Sidantal 58 (63)

Vasa: Åbo Akademi. Fakulteten för pedagogik och välfärdsstudier
Ev. projekt inom vilket arbetet gjorts
Residensprojektet Dans i skolan 2020
Referat (Avhandlingens teoretiska utgångspunkt, syfte, forskningsfrågor, metoder, respondenter, resultat, slutsatser)
Tidigare forskning visar att det finns lite forskning inom området dans i skolan och att det finns en lucka som behöver fyllas
inom forskningen. För att bidra med kunskap till fältet dans i skolan är syftet med denna avhandling att genom konstbaserad
forskning utforska processen med att planera och utföra dansintegrerad undervisning via digitala medel. Mer specifikt
fokuserar undersökningen på vilka performativa agenter som påverkar processen. Detta pilotprojekt är ett samarbete där
Regionala danscentret i Österbotten och Österbottens barnkulturnätverk BARK tillsammans med forskare och
lärarutbildningen vid Åbo Akademi har som avsikt att genom ordkonst ta in dansen i skolan. Tillsammans med en
danspedagog har jag som lärarstuderande i pilotprojektet planerat och genomfört dansintegrerad undervisning i samarbete
med en klasslärare. Pilotprojektet genomfördes i årskurs 3 i en liten skola i Österbotten. Sammanlagt deltog 16 elever.
Grundtanken med denna avhandling var att genomföra projektet på plats i skolan. På grund av Covid-19-pandemin blev
undervisningen på distans via digitala medel. Analysen görs med ett intra-aktivt pedagogiskt tillvägagångssätt genom en
diffraktiv analys. Genom att analysera vilka performativa agenter som påverkar planeringen och genomförandet bidrar
avhandlingen med kunskap om vad som kan inverka när man ska planera och genomföra dansintegrerad undervisning via
digitala medel.
Analysen visar att det är performativa agenter som är både mänskliga kroppar och materialiteter som påverkar processen att
planera och genomföra dansintegrerad undervisning via digitala medel. Covid-19-pandemin, Zoom, skärmen, hemmet,
ovissheten, läroplanen, danssalen, relationen mellan mig och danspedagogen, atmosfären, teknikförutsättningarna,
klassläraren och klassrummet visar på att det är en blandning som gör att man inte endast kan utesluta att det är mänskliga
kroppar eller materialiteter som påverkar ens val i planeringsprocessen av dansintegrerad undervisning via digitala medel.
Danssalen, stolarna, skärmen, speglarna, min och danspedagogens relation, personkemin mellan mig och danspedagogen,
tekniken, mikrofonen, nätverksproblemen, ljudet, klassläraren, klassrummet, pulpeterna var de största performativa agenterna
som påverkade genomförande av lektionerna.
Genom att analysera vilka performativa agenter som påverkar oss under planeringen och genomförandet bidrar avhandlingen
med kunskap om vad som kan inverka när man ska planera och genomföra dansintegrerad undervisning via digitala medel.
De performativa agenterna som framkom påvisar att det finns både mänskliga kroppar och icke mänskliga kroppar som gör
skillnad i processen. De performativa agenterna kan hjälpa fortsatt forskning och utveckling inom dans i skolan via digitala

medel. Genom att ta de performativa agenterna i beaktande kan en ha förutseende och påverka att dessa gör att det blir positiva
implikationer.
Sökord / indexord

Dansintegrering, kroppsligt lärande, kreativ dans, intra-aktiv pedagogik, performativ agent, konstbaserad
forskning

Innehåll
1.

Inledning ........................................................................................................................... 1
1.1. Residensprojektet Dans i skolan ..................................................................................... 1
1.2. Bakgrund och syfte ......................................................................................................... 2
1.3. Avhandlingens fortsatta disposition ............................................................................... 5

2.

Teoretisk referensram ..................................................................................................... 7
2.1. Intra-aktiv pedagogik ...................................................................................................... 7
2.2. Kroppsligt lärande .......................................................................................................... 9

3.

Dans i undervisningen ................................................................................................... 12
3.1. Kreativ dans .................................................................................................................. 12
3.2. Dansundervisning på distans ........................................................................................ 15

4.

Metod, material och analys ........................................................................................... 18
4.1. Konstbaserad forskning ................................................................................................ 18
4.2. Syfte och analysfrågor .................................................................................................. 19
4.3. Planering och genomförande ........................................................................................ 20
4.4. Dataproduktion ............................................................................................................. 27
4.5. Databearbetning och analys .......................................................................................... 28
4.6. Trovärdighet och etiska aspekter .................................................................................. 30

5.

Resultat ........................................................................................................................... 32
5.1. Performativa agenter i planeringsprocessen ................................................................. 32
5.2. Performativa agenter i genomförandet ......................................................................... 37
5.3 Sammanfattning av resultat ........................................................................................... 41

6.

Diskussion ....................................................................................................................... 43
6.1. Resultatdiskussion ........................................................................................................ 43
6.2. Metoddiskussion ........................................................................................................... 46
6.3. Konklusion och förslag till fortsatt forskning ............................................................... 47

7.

Litteraturförteckning .................................................................................................... 49

8.

Bilagor ............................................................................................................................. 53

Figurförteckning
Figur 1 ...................................................................................................................... 14
Figur 2 ...................................................................................................................... 34
Figur 3 ...................................................................................................................... 38
Figur 4 ...................................................................................................................... 39
Figur 5 ...................................................................................................................... 39
Figur 6 ...................................................................................................................... 41

Bilagor
Bilaga 1 ..................................................................................................................... 53
Bilaga 2 ..................................................................................................................... 54
Bilaga 3 ..................................................................................................................... 55
Bilaga 4 ..................................................................................................................... 56
Bilaga 5 ..................................................................................................................... 57
Bilaga 6 ..................................................................................................................... 58

1. Inledning
1.1. Residensprojektet Dans i skolan
Denna avhandling tar avstamp i Residensprojektet Dans i skolan. Det tvärvetenskapliga
projektet är ett samarbete där Regionala danscentret i Österbotten och Österbottens
barnkulturnätverk BARK tillsammans med forskare och lärarutbildningen vid Åbo Akademi
har som avsikt att genom ordkonst ta in dansen i skolan. Fokusen ligger på att genomföra och
undersöka en inkluderande, engagerande och skapande verksamhet. Projektet är
kunskapsutvecklande och förenar konstnärlig verksamhet, vetenskap, lärarutbildningen och
skolmiljön. Projektet genomförs i de lägre årskurserna i grundskolan i den svenska delen av
Österbotten.
Under hösten 2020 var planen att en pilotundersökning skulle göras i en skola i
Österbotten. Tillsammans med en danspedagog har jag som lärarstuderande i pilotprojektet
planerat och genomfört dansintegrerad undervisning i samarbete med en klasslärare i en liten
skola i Österbotten. Grundtanken med denna avhandling, som bygger på pilotundersökningen,
var att genomföra projektet på plats i skolan. Detta förändrades dock på grund av att Covid19-pandemin utvecklades. Eftersom restriktioner infördes, för att bromsa smittspridningen,
blev begränsningarna att personer utanför skolan inte fick komma in i skolan. Restriktionerna
gjorde att jag och danspedagogen 1, som jag samarbetade med, inte fick vara på plats i skolan
och genomföra undervisningen. Projektet och avhandlingen fick ta en annan riktning och
inriktades på undervisning via digitala medel. Lektionerna genomfördes genom användning av
verktyget Zoom som används för videokommunikation över internet.
Jag kom i kontakt med detta projekt via mina handledare PeD Sofia Jusslin som tipsade
mig om att Åbo Akademi hade ett pilotprojekt på gång tillsammans med Regionala danscentret
i Österbotten och Österbottens barnkulturnätverk BARK. Åbo Akademis del i projektet var att
en lärarstuderande inom ramen för sitt arbete med en magisteravhandling i pedagogik skulle
delta i pilotprojektet. Eftersom jag hade frågat ifall det fanns ett tema som behandlade dans i
undervisningen var detta något som passade mig utmärkt.
I detta stycke kommer jag att presentera min bakgrund som dansare, min koppling till
dansen samt min utbildning för att skapa en förståelse för min förförståelse för ämnet som
pilotprojektet och avhandlingen behandlar. Ända sedan jag var liten har jag haft ett intresse för
1

Om inget annat nämns hädanefter hänvisar vi till mig och danspedagogen.

1

dans och jag har tyckt om att dansa. Mina ungdomsår präglades av att jag testade på många
olika sporter och det fanns inte någon sport som jag fastnade för innan jag prövade på dans och
drillning. Sedan dess har jag haft dans som en hobby. Jag har också varit drilledare i åtta år och
arbetat som danslärare i snart tre år. Under min tid i högstadiet ledde jag också danskurser inom
en gymnastikförening för yngre barn. Jag har ingen formell utbildning inom dans men har
deltagit i föreläsningar om ledarskap och gruppgemenskap inom gymnastik och dans. Jag
utbildar mig till klasslärare och lärare inom småbarnspedagogik och kommer att börja jobba
som klasslärare. Jag kom i kontakt med dans i undervisningen för första gången under min tid
i grundskolan då vi framförde en tolkning av Kalevala. Senare fördjupades min kunskap om
dans i skolan när jag deltog i en lektion med dans i svenska och litteratur inom Sofia Jusslins
doktorsavhandlingsprojekt Att utmana litteracitet med dans i skolan (LiteDans; Jusslin, 2019a;
Jusslin, 2019b; Jusslin & Höglund, 2020; Jusslin & Østern, 2020) under arbetet med min
kandidatavhandling (Vesterlund, 2019).

1.2. Bakgrund och syfte
Denna avhandling behandlar dansundervisning på distans via digitala medel. Jusslin (2020)
beskriver potentialen som dansen har i skolan och undervisningen i förhållande till tidigare
forskning om dans i skolan. Hon belyser att dansen och specifikt den kreativa dansen kan bidra
med kunskap om hur kreativa processer, rörelser och kroppen kan bidra till elevers lärande.
Styrke (2015) beskriver lärandet i dans, i relation till andra forskare som har forskat om
multimodalitet, som en ”teckenskapande aktivitet där lärare/elever använder en variation av
symboler, tecken och perspektiv för att synliggöra lärande och kommunikation” (s.11). Genom
dansen finns det potential att tolka det som undervisas och att lärande sker. Områden som kan
utvecklas genom dansen är motoriska och sociala färdigheter, samarbete, kreativitet, teoretiska
färdigheter och ett flertal litteraciteter. (Anttila & Svendler Nielsen, 2019; Jusslin, 2020; Lai
Keun & Hunt, 2006; Leandro et al., 2018; Leonard et al., 2016; Masadis et al., 2018; Smith et
al., 2016; Valls et al., 2019). Genom dansen kan eleverna skapa en känsla av att kunskapen är
deras egen (Leonard et al., 2016; Steinberg & Steinberg, 2016). Dansen i skolan har en
potential att utveckla elevernas egna lärande och det finns ett intresse att utforska det mera.
Att det finns lite forskning inom området dans i skolan och att det finns en lucka som
behöver fyllas inom forskningen är något som bland annat Jusslin (2020), Anttila (2019/2013)
och Hanna (2015) hänvisar till i relation till tidigare forskning om dans i skolan. Det finns lite
2

forskning av hurudana implikationer dansen har för elevers lärande och forskning som
undersöker hur dansen bäst integreras i skolan och dess

läroämnen

(Jusslin,

2020). Utbildningsstyrelsen (2014) anger i Grunderna för läroplanen för den grundläggande
utbildningen 2014 dans som en gymnastikform. I läroplanen nämns inte dans som ett
verktyg eller arbetssätt i undervisningen (Utbildningsstyrelsen, 2014). Jusslin (2020) påpekar
att det är upp till läraren ifall dans integreras i undervisningen eller inte. Rörelse i
undervisningen tas upp i de sju kompetenserna med avseende på kommunikation och uttryck
där man kan använda sig av rörelse för att uttrycka sig (Utbildningsstyrelsen, 2014). Styrke
(2015) påpekar bristen på kurslitteratur som kan användas i undervisningen som behandlar
dans och rörelsemoment som arbetsmetod. Anttila (2019/2013) pekar också på avsaknaden av
litteratur som behandlar kroppsligt lärande i dansen.
I avhandlingen används kreativ dans som pedagogiskt arbetssätt och konstform i
undervisningen (se avsnitt 3.1 för en fördjupning). En tolkning som Styrke (2015) formulerar
är att dansen är djupt mänskligt och att dansen handlar om kommunikation mellan människor
och deras identiteter. Styrke (2015) nämner att dansen gör att känslor skapas. Jusslin (2020)
beskriver den kreativa dansen som en kombination av konstnärlig uttrycksform och att ha
kontroll över sina rörelser. Känslor, inre tankar och idéer som, enligt individens egen förmåga,
tolkas av rörelser som skapas med kroppen (Jusslin, 2020). Hanna (2015) diskuterar hur dansen
påverkar motivationen samt att det finns en njutning av att dansa. Hon beskriver hur dansen
kan fylla den som ska lära sig med energi och spänning. Jusslin (2020) förklarar att den kreativa
dansen tar med kroppen på flera olika plan så som fysiskt, intellektuellt och känslomässigt.
Hon menar att dansen lägger tonvikten på problemlösning, föreställning och kreativitet.
I min kandidatavhandling genomförde jag en systematisk litteraturstudie om hurudan
forskning som har gjorts om dansskapande i undervisningen i grundskolan (Vesterlund, 2020).
Resultatet visade dels på att det inte fanns mycket forskning inom området. Resultaten i
studierna som ingick i litteraturstudien visade att eleverna fick fördjupade kunskaper (Valls et
al., 2019; Leonard et al., 2016; Lai Keun & Hunt, 2006; Leandro et al., 2018; Smith et al.,
2016; LaMotte, 2018; Masadi et al., 2019), fördjupade kognitiva färdigheter (Lai Keun & Hunt,
2006; Leonard et al., 2016; Masadis et al., 2019; Steinberg & Steinberg, 2016; Valls et al.,
2019) och glädje i och med undervisningen samt ökat intresse för ämnet (Lai Keun & Hunt,
2006; Steinberg & Steinberg, 2016; Valls et al., 2019; LaMotte, 2019; Smith et al., 2016).
Anttila (2019/2013), Hanna (2015) och Jusslin (2020) har påpekat att det behövs mera
forskning om användningen av dans i skolan och specifikt mer empiriska undersökningar. I
3

och med denna lucka i forskningen fanns det behov av att utforska området och utöka
kunskapen om det.
Fältet dans i skolan stötte dock på nya utmaningar i och med Covid-19-pandemin. För
att stoppa smittspridningen av Covid-19 bestämde Finlands regering att under våren 2020
stänga alla skolor under en period. Detta gjorde att kraven på lärarna och eleverna blev stora,
likaså kraven på tekniken, menar Charlotta Hilli, universitetslärare i pedagogik vid Åbo
Akademi i en intervju med Vasabladet våren 2020 (Eriksson, 2020a). Förändringen gjorde att
det uppstod utmaningar på grund av tidsbristen. Hilli diskuterar de olika förutsättningar som
skolor och hemmen har angående att övergå till distansundervisning via nätet (Eriksson,
2020a). Undervisning som sker på distans kräver mera resurser och kräver även att det finns
teknik som gör det möjligt att undervisa på distans. Inför hösten var skolorna bättre förberedda
för distansundervisningen, anser Hilli i en liknande intervju med Vasabladet som publicerades
den 11 oktober 2020 (Eriksson, 2020b). Genom att skolorna hade erfarenhet från våren kunde
de förbereda sig bättre för perioden med distansundervisning under hösten. I och med att
pilotprojektet genomfördes på hösten 2020 kunde lärare förväntas vara mer förberedda för
undervisning på distans och därför inte helt oerfarna med sådana situationer.
Heyang och Martin (2020) belyser förändringen som kan ske inom dansen i och med
pandemin. De menar att det finns en möjlighet att påverkan på dansundervisningen efter
pandemin rör sig bortom dansens härkomst, bakgrund och kulturella utgångspunkt. I och med
att pandemin gör att man inte kan träffas ansikte mot ansikte blir tekniken enligt Heyang och
Martin (2020) en faktor som kan påverka i hur dansundervisningen genomförs. Alla inblandade
i dansundervisningen måste komma fram till nya sätt att lära sig på, lösa problem, uttrycka sina
idéer och bygga relationer. Att kunna genomföra dansundervisning på distans kräver också
vissa tekniska förutsättningar av eleverna. Eleverna behöver ha en teknisk enhet, en tillräckligt
stabil internetuppkoppling och dessutom tillräckligt med utrymme för att kunna röra sig säkert
(Heyang & Martin, 2020). I och med att vi inte fick vara på plats för att genomföra
pilotprojektet behövde vi fundera på hur man kan genomföra den dansintegrerade
undervisningen på distans och via digitala medel. Från att varit inställd på att få utföra
undervisning på plats till att göra på distans gjorde att jag och danspedagogen fick göra
ändringar i vår planering.
När undervisningen sker på distans finns det många olika aspekter som kan göra
skillnad på hur utformningen av planeringen och genomförandet görs. Hillevi Lenz Taguchi
(2012) beskriver hur materiella ting och konstgjorda föremål påverkar hur saker upplevs och
4

produceras när antingen organismer och/eller materia, som både kan vara mänskliga och ickemänskliga, intra-agerar. Hon definierar intra-aktion som en relation mellan två ting där man
inte kan se en tydlig gräns dem mellan på grund av att deras existens är på skilda sätt beroende
av varandra. Dessa ting namnger hon som performativa agenter (för en utförligare diskussion
om performativa agenter, se avsnitt 2.1). När det kommer till elevernas meningsskapande är
det olika materiella och icke-materiella aspekter som påverkar hur meningsskapandet sker i
elevernas lärande. I denna avhandling undersöker jag vilka performativa agenter som påverkar
hur jag tillsammans med danspedagogen planerar och utför dansintegrerad undervisning på
distans.
Leonard et al. (2016) beskriver effekten av att samarbeta med andra lärare såsom
gymnastikläraren och personer utanför skolan, till exempel danspedagoger. De menar att ta in
dansen i klassrummet med hjälp av någon som arbetar med rörelse och dans kan inspirera att
fortsätta med dansen i klassrummet. Jusslin och Østern (2020) framhäver sammanflätningar
som gör skillnad i hur samarbetet fungerar när lärare, danskonstnärer och forskare tillsammans
genomför undervisning, som integrerar kreativ dans, i elevers läs- och skrivprocesser. Trygghet
och närvaron, bygga förtroende, tid som förutsättning och begränsning och designmöten som
performativa händelser gjorde skillnad i hur samarbetet fungerade dem mellan (Jusslin &
Østern, 2020). I denna avhandling är det jag och en danspedagog som genomför
undervisningen. Antagandet är att vi har en central del i hur slutresultatet kommer att bli.
För att bidra med kunskap till fältet dans i skolan är syftet med denna avhandling att
utforska processen med att planera och utföra dansintegrerad undervisning via digitala medel.
Mer specifikt fokuserar undersökningen på vilka performativa agenter som påverkar processen
att planera och genomföra dansintegrerad undervisning via digitala medel. Analysen görs med
ett intra-aktivt pedagogiskt tillvägagångssätt genom en diffraktiv analys (se avsnitt 4.5).
Genom att analysera vilka performativa agenter som påverkar oss under planeringen och
genomförandet bidrar avhandlingen med kunskap om vad som kan inverka när man ska planera
och genomföra dansintegrerad undervisning via digitala medel.

1.3. Avhandlingens fortsatta disposition
Avhandlingen består av sex kapitel. I kapitel 2 och 3 presenteras avhandlingens teoretiska
referensram. Med andra ord diskuteras den intra-aktiva pedagogiken, kroppsligt lärande,
kreativ dans och dansundervisning på distans. De mest centrala begreppen som kräver en
5

djupare förklaring beskrivs och kopplas till avhandlingens tema. Därefter presenterar kapitel 4
avhandlingens metodologi, material och analys. Avhandlingens ansats, konstbaserad
forskning, och hur den används i avhandlingen för att nå syftet och besvara analysfrågorna
förklaras. Vidare ges en beskrivning av tillvägagångssätt av dataproduktion och bearbetning
samt analys framförs. I kapitel 5 presenteras resultatet av undersökningen. Resultatet redogörs
med hjälp av utdrag ur det producerade materialet. Slutligen diskuterar kapitel 6 resultaten och
metoden kopplat till tidigare forskning och teori samt ett förslag till fortsatt forskning ges.

6

2. Teoretisk referensram
Detta kapitel ger en fördjupning av den intra-aktiva pedagogiken och det kroppsliga lärandet
som avhandlingen har som teoretisk referensram. Intra-aktion, sammanflätning och
performativa agenter är centrala begrepp som presenteras i kapitlet.

2.1. Intra-aktiv pedagogik
Denna avhandling använder intra-aktiv pedagogik (Lenz Taguchi, 2012) som teoretisk
utgångspunkt. I sin formulering av en intra-aktiv pedagogik menar Lenz Taguchi (2012) att
vårt kunskapande och meningsskapande påverkas av det mellanmänskliga och det materiella
som finns runt om oss. Det mellanmänskliga och det materiella runt om oss påverkar
meningsskapandet i och med de lärandeprocesser som skapas när ett samband dem mellan
uppstår. Hon fortsätter att oberoende om saker är mänskliga eller omänskliga kan de påverka
och göra en förändring i produktionen av lärande och kunskapande.
Meningsskapande sker när en mänsklig och/eller en icke-mänsklig kropp intra-agerar.
Ordet intra-aktion har Lenz Taguchi (2012) hämtat från Karen Barad och hennes teori agentisk
realism. Østern et al. (2019) beskriver skillnaden mellan Barads begrepp intra-aktion och
begreppet interaktion som att de som intra-agerar aldrig har existerat utan varandra och redan
från början är sammanflätade. Interaktionen beskrivs som två åtskilda kroppar som kommer i
kontakt med varandra (Østern et al., 2019). Intra-aktionen behöver inte endast vara mellan en
mänsklig och en icke-mänsklig kropp utan kan också ske mellan två materialiteter (Lenz
Taguchi, 2012). I föreliggande avhandling erbjuder denna teoretiska utgångspunkt möjligheter
att undersöka hur jag, danspedagogen, eleverna, tekniken och omgivningen vi befinner oss i
kan påverka processen att planera och genomföra undervisningen.
Barads begrepp onto-epistemologi behöver likaså nämnas i och med att bland annat
Lenz Taguchi (2012) och Østern et al. (2019) använder sig av Barads teori för att förklara den
intra-aktiva pedagogiken. Onto-epistemologi definierar Lenz Taguchi (2012) som en
samverkan mellan ontologi och epistemologi. Ontologi är vetenskapen om varandet, hur allt i
världen finns och dess egenskaper, medan epistemologi är vetenskapen om kunskap (Lenz
Taguchi, 2012). Dessa samverkar och är lika beroende av varandra i processen att skapa
kunskap om allt som finns i världen. Människan som lär sig kan inte skiljas från det som håller
på att läras (Lenz Taguchi, 2012). Jag som lärarstuderande och undersökare i denna avhandling
7

är en del av processen och formas med processen. Samma sak gäller alla inblandade i projektet.
Denna avhandling formas även under processens gång och efter att projektet är genomfört.
Allting runt om oss och vi själva påverkar det som sker och det som produceras i ett
rum menar Lenz Taguchi (2012). Våra tankar och känslor påverkas av det vi upplever och det
som finns runt omkring oss, samtidigt som det materiella påverkar vår existens. Østern et al.
(2019) poängterar att meningsskapande är någonting som måste ske för att lärande ska ske.
Meningsskapande beskriver de som relationellt, affektivt och kroppsligt. Jusslin (2020)
framhåller att under processen när ny kunskap skapas blir undervisning och lärande
performativa. Det som sker är att någonting nytt skapas mellan olika performativa agenterna
som intra-agerar med varandra. I planeringen och genomförandet av undervisningen sker
meningsskapande och ny kunskap.
Ett centralt begrepp för denna avhandling är därför performativa agenter. Lenz
Taguchi (2012) formulerar begreppet agens som att både mänskliga och icke-mänskliga
kroppar kan förändra och påverka mänsklig förståelse och kunskapande. Hon beskriver agens
som får saker att ske när det kommer till kroppar och materaliteter. När kroppar och
materaliteter blir agentiska kan en förändringsmöjlighet blir synlig (Lenz Taguchi, 2012). De
performativa agenterna är sådant som har gjort att olika val har gjorts under processen i
planeringen och genomförandet i avhandlingen. Østern och Hovik (2017) beskriver hur till
exempel en stol kan ha en sådan stark agens att den gör att vi vill sitta på den. På grund av vissa
materialiteter och ting, såväl mänskliga som omänskliga kroppar, som har fått agens har olika
val gjorts. Jusslin och Höglund (2020) identifierade åtta performativa agenter som gjorde en
skillnad när kreativ dans integrerades med elevers poesiläsning och -skrivning. Dessa
performativa agenter var dikterna de jobbade med, författarskapet, forskarteamet, den kreativa
dansen, uppträdande, tid, rytm och rekvisita. Alla dessa performativa agenter gjorde skillnad i
elevernas meningsskapande processer och hur eleverna handlade, förverkligade och intraagerade. Den kreativa dansens och poesins relation förkroppsligades i elevernas kroppar. I
avhandlingen finns det en chans att liknande performativa agenter kan göra att det uppstår en
skillnad i processen att planera och genomföra dansintegrerad undervisning via digitala medel.
Ett begrepp som Østern et al. (2019) diskuterar gällande intra-aktioner är
sammanflätningen av de som medverkar i en intra-aktion. De beskriver sammanflätning som
en ”kunskapsteoretisk ståndpunkt som går förbi uppdelningar mellan subjekt och objekt, teori
och praktik, intellekt och kropp, samt diskurs och materialitet” (Østern et al., 2019, s. 31, min
översättning). I lärandesituationer sammanflätas de som intra-agerar och påverkar varandra
8

utan att det behöver ske en interaktion dem mellan. Lenz Taguchi (2012) diskuterar hur den
intra-aktiva pedagogiken går förbi det binära tänkandet av "antingen – eller". Fokus ligger på
att se vilka sammanflätande tillblivanden, med hänvisning till Barad, som uppstår.
Uppdelningen mellan teori och praktik utmanas och tänjs, menar Lenz Taguchi. I denna
avhandling undersöks gränserna mellan teori och praktik och hur de sammanflätas under
processen. I lärandet genom dans på distans kan eleverna påverkas av de människor och det
omänskliga runt om dem, utan att interaktion sker. Gunnarsson och Bodén (2021) belyser hur
forskare, data, teori och metod sammanflätas på liknande sätt som epistemologi, ontologi,
metodologi och etik när skapandet sker av det som studeras. I denna avhandling sammanflätas
jag med det som sker inuti mig och runt om mig samt mellan andra mänskliga och ickemänskliga kroppar under hela processens gång och efter att projektet är genomfört.
I avhandlingen använder jag den intra-aktiva pedagogiken som teori för att förstå
pedagogik, lärande och dans samt för att analysera det material som jag tillsammans med
danspedagogen har producerat. Den intra-aktiva pedagogiken ger perspektiv på hur relationen
mellan mänskliga och icke-mänskliga agenter påverkar och påverkas av undervisningen.
Jusslin (2020) hävdar i enlighet med Lenz Taguchi (2012) att man som lärare inte fullständigt
kan bestämma eller planera hurdant lärande som kommer att ske i undervisningen. Genom att
analysera vilka performativa agenter som påverkar oss under planeringen och genomförandet
bidrar avhandlingen med kunskap om vad som kan inverka när man ska planera och genomföra
dansintegrerad undervisning via digitala medel.

2.2. Kroppsligt lärande
I användningen av dans i skolan har kroppen en central roll. Jusslin (2020) diskuterar kroppsligt
lärande i relation till tidigare forskning och konstaterar att det kroppsliga lärandet är en del av
undervisningen och att allt lärande är kroppslig. Denna syn på lärande kopplar likaså ihop den
intra-aktiva pedagogiken med det kroppsliga lärandet eftersom det också är grundsynen i den
intra-aktiva pedagogiken (Østern et al., 2019). Østern et al. (2019) belyser vikten av kroppsligt
lärande i lärandeprocesser, speciellt i det performativa lärandet. Kroppen är hela tiden en del
av nuet och det som sker runt om kroppen (Østern et al., 2019). Den frånskils inte från andra
människor och sådant som existerar runt om så som rum och omgivning (Jusslin, 2020). Anttila
(2019/2013) beskriver kroppsligt lärande som att lärandet sker i hela människans kropp och i
relation till den materiella och sociala verkligheten som tar form mellan människor. Det
9

kroppsliga lärandet, menar Anttila (2019/2013), handlar inte bara om de synliga rörelserna utan
också sådant som sker inuti kroppen.
Upplevelser, sinnesförnimmelser och psykologiska förändringar är sådant som händer
i kroppen speciellt när man dansar, men det är inte synligt (Anttila & Svendler Nielsen, 2019).
Genom kroppsligt lärande tar man till sig av kunskap och lär sig med, i och genom kroppen
(Jusslin, 2020) I denna avhandling förstår jag lärande som kroppsligt och tar stöd i hur Jusslin
(2020) presenterar en förståelse för:
meningsskapande som grunden för lärande, och kroppen som den ontoepistemologiska platsen för meningsskapande. Följaktligen förstås kroppsligt lärande
som holistiskt, relationellt, affektivt och performativt, och det händer i kroppen, och
i intra-aktioner mellan människor och icke-mänskliga kroppar. (s. 31, egen
översättning)
Vidare beskriver Anttila och Svendler Nielsen (2019) kroppsligt lärande som en systematisk
och holistisk process som sker i verkligheten mellan det sociala och det fysiska, inuti hela
kroppen och mellan kroppar. För att lärandet ska upplevas som kroppsligt hänvisar Anttila och
Svendler Nielsen (2019) att kroppslig aktivitet behöver finnas som en del av lärandet. Judith
Lynne Hanna (2015) diskuterar hur kroppen kan användas som ett verktyg för att lära sig. I
den dansintegrerade undervisningen i denna avhandling fick eleverna delta i kroppslig aktivitet
i ämnet svenska och litteratur. I relation till dansintegrering i svenska och litteratur diskuterar
Jusslin och Forsberg (2021) att det kroppsliga lärandet kan vara ett medium för reflektion som
både är förbestämd och oförberedd. Det kroppsliga lärandet kan ha ett syfte och samtidigt kan
det omedvetet få reflektion att uppstå i lärandet. Ett exempel av detta beskrivs i Jusslin och
Forsbergs (2021) studie där eleverna under lektionerna med dans hade roligt och samtidigt
upplevde att de lärde sig saker utan att de lade märke till det.
Dans i skolan är nytt för eleverna som deltog i pilotprojektet i avhandlingen. För att
kunna förstå känslor och upplevelser behöver de som lär sig ha en förståelse av både det
kroppsliga och texten som ska tolkas menar Hanna (2015). I en värld som är tredimensionell
och förändrande hävdar Anttila (2018) att det kroppsliga lärandet sker i sociala sammanhang.
I samverkan med andra människor och det som finns runt om i rummet. Hon menar att man
skapar, använder, föreställer sig kroppslig kunskap (Anttila, 2018). Allt detta sker inom
kroppen. Kroppsligt lärande sammankopplar flera nivåer av medvetenhet. Kroppsligt lärande
10

sammanflätar begrepp, språk och aktivitet (Anttila, 2019/2013). I användningen av dans via
digitala medel sammanflätas flera nivåer av medvetenhet när eleverna ska ta till sig av det som
sker på skärmen.
För att sammanfatta det kroppsliga lärandet är det något som sker i hela kroppen och
som sker på flera olika ställen i kroppen samtidigt och på olika nivåer i kroppen. Det som sker
runt om kroppen och inuti kroppen sammanflätas och gör att lärande sker. Omgivningen och
de som existerar i omgivningen påverkar lärandet i det kroppsliga lärandet. Allt lärande är
kroppsligt och man kan inte förutbestämma vad som kommer att göra att lärande sker eller vad
som kommer läras.

11

3. Dans i undervisningen
Detta kapitel presenterar tidigare forskning om dans i undervisningen. Först definieras och
beskrivs kreativ dans, hur den används i avhandlingen och hur den har använts vid
dansintegrering. Därefter diskuteras dansundervisning på distans, begreppet hybrida
lärmiljöer och tidigare forskningsresultat om undervisning på distans.

3.1. Kreativ dans
I undervisningen undervisar jag och danspedagogen i och genom kreativ dans. Kreativ dans i
skolan beskrivs som ett forskningsområde som nyligen fått större forskningsintresse (Ørbæk
& Engelsrud, 2019). Jusslin (2020) beskriver ”den kreativa dansen som en konstform med
estetiska kvaliteter” (s.11, egen översättning). Hon belyser hur den kreativa dansen uttrycker
inre tankar, känslor och idéer genom kroppen och rörelser (Jusslin, 2020). Hanna (2015) jämför
dansen med ett verbalt språk, och precis som språket har dansen likaså en vokabulär. Naturliga
rörelser som kommer inifrån kroppen kopplas ihop och skapar olika mönster och olika
meningar (Hanna, 2015; Ørbæk & Engelsrud, 2019). Jusslin (2020) betonar att den kreativa
dansen handlar om att röra sin kropp enligt rörelsekomponenter som läraren ger snarare än en
färdig koreografi. Dessa rörelsekomponenter är till exempel tid, energi, kropp och utrymme.
Att lära sig steg och rörelser hör inte till dessa rörelsekomponenter (Jusslin, 2020). Eleverna
får utgående från sin egen förutsättning och egen kropp dansa under lektionerna.
Dansintegreringen i undervisningen beskriver Anttila (2019/2013) som en bro i det
kroppsliga lärandet mellan dansen och ämnena i skolan. Anttila och Svendler Nielsen (2019)
belyser att genom att inkludera dans i skolan kan livskvaliteten främjas och dessutom kan det
också påverka elevernas liv utanför skolan. Forskare såsom Lai Keun och Hunt (2006), Jusslin
och Forsberg, (2021), Steinberg och Steinberg (2016) och Valls et al. (2019) påvisar att
eleverna som fick delta i dans i undervisningen upplevde glädje i och med undervisningen. Lai
Keun och Hunt (2006) belyser också att den kreativa dansen har en påverkan på ett flertal
intelligenser, utöver den kinestetiska intelligensen, såsom den musikala, spatiala, emotionella
och språkliga intelligensen.
Att undersöka hur dansintegrering påverkar undervisningen är ett fält som Jusslin
(2020) påpekar att forskare har uppmanats göra. Hon påpekar att dansintegrering i
undervisningen har potential att göra lärandet meningsfullt, aktivt och ge rum för samarbete.
12

Dansen kan bidra med integrering och dialog mellan olika ämnen samt glädje av lärandet.
Refererat till Hanna beskriver Jusslin (2020) hur dansen har ett konstnärligt värde samtidigt
som det är ett medel inom andra läroområden för lärande.
Forskare har pekat på utmaningar med att inkludera dansen i undervisningen.
Utmaningar såsom brist på tid och finansiering är två av utmaningarna som Jusslin (2020)
nämner. Hanna (2015) belyser att dansen är ett arbetssätt och verktyg som man kan använda
sig av utan kostnad eftersom man endast behöver kroppen och en plats att röra sig på.
Ointresserade lärare är också en av utmaningarna som Jusslin (2020) nämner. Ointresset bland
lärare grundar sig bland annat på att lärare inte har kunskap om hur de skulle använda sig av
dansen i undervisningen och att de anser att det är svårt att arbeta med dans i praktiken (Jusslin,
2020). Lärarens roll i användningen av dans i skolan är viktig, och det är läraren som ska stöda
och leda eleverna i utforskningen av dansen. (Jusslin, 2020.)
Jusslin (2019a) presenterar en modell för danslitteracitet i skolan där tre olika
dimensioner överlappar varandra samtidigt som de ingår i varandra, fastän fokusen är på en
viss dimension. Dimensionerna är lärande genom dans i olika ämnen, dans som konstform och
uttrycksform samt dans kombinerat med andra uttrycksformer (se figur 1). Hon påpekar att ett
tydligt lärandemål med undervisningen bör finnas som ska uppfyllas genom användningen av
dans. Beroende på vilken dimension som är i fokus varierar också kopplingen mellan
danslitteracitet och de läroplansspecifika målen. I planeringen av undervisningen har jag
tillsammans med danspedagogen tillämpat Jusslins modell (se avsnitt 4.3.1).
Enligt modellen för danslitteracitet i skolan som Jusslin (2019a) har framställt strävar
danslitteracitet till att utveckla elevers förmåga att använda dansspråk, både kroppsligt och
verbalt, när de använder sig av kreativ dans i sitt meningsskapande i och genom dansen. Hon
beskriver all danslitteracitet som multimodal eftersom det inkluderar flera olika
uttrycksformer. Leonard et al. (2016) lyfter fram hur danslitteracitet gör att eleverna genom
kommunikation och autonoma undersökningar får meningsskapande och mening mellan olika
litteraciteter att ske. Genom att låta eleverna läsa, tala och skriva och bli lästa, hörda och
skrivna genom olika medel så som dans och rörelse kan elever visa sin kunskap genom
kroppsliga och multimodala upplevelser.

13

Figur 1
Modell för danslitteracitet i skolan (Jusslin, 2019a).

Genom att hänvisa till Kress påpekar Jusslin (2019) att kombinationen av dans och
andra litteraciteter gör det möjligt för multimodala transmederingsprocesser som handlar om
att jobba i flera olika uttrycksformer samtidigt. Danslitteracitet är något som vilken lärare som
helst, som är bekant med kroppsliga färdigheter i och genom dans, kan använda sig av om
fokus ligger på lärande genom dansen. För att danslitteracitet ska kunna användas i skolan bör
undervisningen vara baserad på läroplansspecifika och dansspecifika mål. Jusslin (2019a)
summerar danslitteracitet som en möjlighet för meningsskapande att ske genom kroppsligt
lärande samtidigt som danslitteracitet belyser dansen i sig själv.
I pilotprojektet valde vi att kombinera dans med sagor i undervisningen. Detta valde
vi eftersom vi ville ha texter som eleverna känner igen och som är lätta att förstå.
Kombinationen av dans och litteratur har enligt Jusslin (2019b) potential att dra nytta av
varandra. "Dansa, läsa och skriva existerar inte bortsett från varandra i de intra-aktiva
didaktiska angreppssätten men de är intra-aktiva litteraciteter som producerar och blir
producerade av lärande strategier." (Jusslin, 2020, s.90, egen översättning). Dansen och
14

litteraturen

blev

sammanflätade

genom

att

dansa/läsa/skriva

i

Jusslins

(2020)

doktorsavhandling och dansintegreringen blev på så vis lyckad. Att integrera den kreativa
dansen i ämnet svenska och litteratur gjorde att eleverna både lärde sig om dansen och om
ämnet.Den kreativa dansen kan bredda och fördjupa elevernas förståelse för litteraturen.
Leonard et al. (2016) belyser användningen av texter kan genom dansen ge rikare skriv- och
läsfärdigheter. Lindqvist (2015) lyfter fram hur användningen av sagor i dansen gör att ett
återskapande sker av sagans innehåll och intryck. Nya idéer och rörelsemässiga händelser
uppstår samtidigt som återskapandet sker, menar Lindqvist. Sagan öppnar upp en möjlighet för
föreställningar som gör att förståelsen för temat som behandlas skapas (Lindqvist, 2015).
Vi bestämde oss för att mestadels använda oss av instrumentalmusik när eleverna
skulle dansa. Detta val gjordes eftersom vi inte ville att fokus skulle ligga på musiken utan på
elevernas egna rörelser och förståelsen av sagorna. Den kreativa dansen kan göras till både
musik och utan musik. Lindqvist (2015) nämner att den instrumentala musiken finns till för att
stimulera till rörelse, skapa stämning och förtydliga lärandet. Vi ville att musiken skulle hjälpa
eleverna att röra sig och dansa. När vi använde oss av musik med sång var det medvetet för att
höja känslan vi försökte nå med musiken. Jusslin och Höglund (2020) belyser att musiken kan
bidra till elevernas meningsskapande process i deras tolkande och kreativitet.

3.2. Dansundervisning på distans
När undervisningen sker på distans blir hybrida lärmiljöer ett aktuellt begrepp. Hilli et al.
(2019) beskriver begreppet hybrida lärmiljöer som en kontext som går utöver skillnaden mellan
uppkopplad och inte uppkopplad samtidigt som den hybrida lärmiljön utmanar uppdelningen
mellan ”lärare/elevroller, formell/informell kontext, analog/digital kommunikation/media och
andra traditionella skiljbara dimensioner” (Hilli et al., 2019, s.67, egen översättning). Termen
hybriditet hänvisar Hilli et al. (2019) till biologin där termen har använts som beskrivning för
sammanslagningen av två olika parter som blir till en. De menar att när lärandet sker via
hybrida handlingar går elever, lärare, undervisning, lärande, rum, med mera in i en nära dialog
med varandra. Den hybrida pedagogiken slår ihop alla parter i den hybrida lärmiljön till, som
Hilli et al. (2019) formulerar det, att ingå i samma ekosystem. I denna avhandling kan detta
innebära att tillsammans kan eleverna, klassläraren, jag och danspedagogen tillsammans
samverka för att lärande ska ske i undervisningen på distans.

15

Vidare diskuterar Hilli et al. (2019) hur rummet sätter gränser för undervisningen och
lärandet. Möblerna och teknologin i klassrummet öppnar upp för att eleverna och lärarna ska
kunna utföra de strategier som de önskar menar forskarna. De digitala lärmiljöerna erbjuder
bland annat uppkopplade och nedkopplade plattformar där elever och lärare kan undervisa och
lära sig på. Hilli et al. (2019) beskriver hur mediet som används och vem deltagarna är kan
påverka värdet av undervisningen. De menar att hur mediet används kan göra en skillnad i hur
lärandet går till. Vidare påpekar de att pedagogiska beslut ska tas enligt vem undervisningen
är riktad till. Genom användning av Zoom som medium för att genomföra dansintegrerad
undervisning i pilotprojektet kan elevernas lärande påverkas och vår undervisning formas
enligt hur vi kan använda oss av Zoom som digitalt verktyg.
Genom kommunikation som antingen är skriven text eller i någon annan form uppstår
det ett förtroende till någon som man inte ser ansikte mot ansikte (Hilli et al., 2019). Eleverna
i klassrummet har inte träffat mig eller danspedagogen förut och det gör att de behöver skapa
ett förtroende till oss genom att endast kommunicera med och se oss genom skärmen. Hilli et
al. (2019) belyser att det finns implikationer som gynnar de sociala relationerna och lärandet
när nya lärmiljöer används. Det kan antas att när eleverna får uppleva undervisning via Zoom
som samtidigt är dansintegrerad, vilket båda är nya för eleverna, kan det gynna lärandet. Raheb
et al. (2019) diskuterar, i relation till andra forskare, hur det fungerar att undervisa dans på
distans. De tar upp utmaningar som uppkommer i och med distansundervisningen såsom
motivation, hur elever lär sig och tekniska problem. En fördel som de nämner är att eleverna
kan bli motiverade av nymodigheten som tekniken medför samt att man kan delta i
undervisningen var än man är (Raheb et al., 2019).
Den kroppsliga närvaron i dansundervisningen är något som förändras när
undervisningen sker på distans. Detta är någonting som har en stor påverkan på hur eleverna
upplever undervisningen och hur kunskapandet sker (Heyang & Martin, 2020). Hilli (2016)
menar i sin doktorsavhandling, i relation till tidigare forskning, att det finns ett behov av
gemenskapskänsla när det kommer till studier på distans. Hon poängterar att motivationen och
lärandet kan påverkas hos elever som inte upplever gemenskapskänsla när undervisningen sker
på distans. Hilli (2016) diskuterar att man kan jämföra videokonferenser med hur det är i
klassrummet. Precis som i klassrummet kan läraren och eleverna se och höra varandra och på
så vis skapas en gemensamhetskänsla, påpekar hon. Heyang och Martin (2020) hänvisar till
Supiano (2020) som antyder att videoverktyg som kan göra att vi kan kommunicera i realtid
är det närmsta vi kommer, digitalt, till ansikte mot ansikte.
16

Den digitala läromiljön beskriver Hilli et al. (2019) som ett sätt att tänka med ett
inkluderande och. De säger att läromiljön försöker vara ”fysisk och digital, uppkopplade och
inte uppkopplad, process och produkt, för individuell och det kollektiva” (Hilli et al., 2019,
s.77, egen översättning). Den hybrida lärmiljön påpekar Hilli et al. (2019) inkluderar alla som
deltar. Möjligheterna som den hybrida lärmiljön öppnar upp är till exempel att jag och
danspedagogen kan dela vår skärm med de som är i klassrummet samtidigt som de ser och hör
oss på samma skärm. Vi kan också bestämma ifall vi vill att de ska interagera med oss digitalt
eller ifall de ska göra någonting i klassen.
Dans i undervisningen på distans kräver nya perspektiv på hur man ska skapa en
relation och koppling till eleverna. I lärmiljön som används på distans kan plattformen spela
en roll och påverka undervisningen. Tillsammans bildar alla som deltar i undervisningen ett
band till varandra där man lär sig av varandra och skapar möjligheter för lärande.

17

4. Metod, material och analys
I detta kapitel presenteras konstbaserad forskning som metodologisk utgångpunkt. I det första
avsnittet redogörs för den konstbaserade forskningen som metodologi, hur den har använts i
avhandlingen och hur den involverar mig som undersökare. Sedan presenteras analysfrågorna
och syftet. Därefter redogörs för processens planering och genomförande samt analysen av de
producerade data. Slutligen diskuteras trovärdigheten och etiska aspekter kring
undersökningen.

4.1. Konstbaserad forskning
Denna avhandling tillämpar konstbaserad forskning som metodologisk utgångspunkt. Leavy
(2018) beskriver den konstbaserade forskningen som en existerande genomskärning mellan
konst och forskning. Konstbaserade forskning har använts av forskare som ett metodologiskt
verktyg inom olika vetenskapsområden under alla olika forskningsfaser (Leavy, 2018). Enligt
Leavy kan den konstbaserade forskningen användas med vilken konstform som helst.
Enligt Leavy (2009) erbjuder den konstbaserade forskningen alternativ till den
kvalitativa forskningen med de traditionella metoderna såsom observation och intervjuer. Den
konstbaserade forskningen undersöker den kreativa konsten genom engagerande och holistiska
tillvägagångssätt där praktik och teori är sammanflätade (Leavy, 2009). En beskrivning av den
konstbaserade forskningen är att den är "ett metodologiskt verktyg som används av forskare
över disciplinerna under några eller alla forskningsfaser, vilket inkluderar problemformulering,
data- eller innehållsgenerering, analys, tolkning och representation" (Leavy, 2018, s.4, egen
översättning). Leavy (2018) diskuterar hur forskaren som använder sig av konstbaserad
forskning blir involverad i konstskapande på sin väg till förståelse. Konstbaserad forskning
använder Leavy (2018) som ett paraplybegrepp för all forskning som genomför forskning med
ett konstnärligt angreppssätt. Den konstbaserade forskningen expanderar paradigmen kring den
kvalitativa forskningen samtidigt som den upplöser paradigmen kring den traditionella
forskningen, poängterar hon. Kara (2020) belyser att användningen av kreativa metoder inte
betyder att de behöver vara nyskapande.
Østern (2017) lyfter fram den konstbaserade forskningen som ”en menings- och
möjlighetssökande, produktiv och etisk metodologisk praxis, där framför allt form, mening,
närhet, kropp, kontext, etik och diversitet fungerar som metodologiska propeller” (s.7, egen
18

översättning). Kara (2020) nämner hur den konstbaserade forskningen precis som annan
forskning kopplar ihop teori och praktik samtidigt som den är etisk och noggrann. I
användningen av konstbaserad forskning formas forskningen av konstnären eller
konstpedagogen som genomför forskningen (Østern, 2017). I konstbaserad forskning där
lärare, konstnär och forskare samarbetar framför Jusslin och Østern (2020) hur intra-aktionen
mellan teori/praktik/professionell utveckling inom de pedagogiska verkligheterna och
kunskapandet inte kan frånskiljas från relationer som skapas mellan de som utför forskningen.
Forskningen blir väldigt nära den som forskar i den konstbaserade forskningen, i och med att
forskaren är en aktiv del i undersökningen och hur den utformas (Østern, 2017; Kara, 2020). I
avhandling är jag aktiv under hela processen från första planeringsskedet till att genomföra alla
lektioner. Därför påverkas jag av och påverkar processen från att planera till att genomföra.
Vidare diskuterar Østern (2017) att det finns en närhet till det som ska undersökas och
att forskningen söker sig till förståelse, mening, tolkning och förändring. Hon påpekar att alla
val som görs av forskaren är en krävande, komplex, kreativ och kritisk process. Under hela
processen lever metodologin och kan beskrivas som en slutprodukt. Under avhandlingens gång
formas processen av de val jag och danspedagogen väljer att göra. Först när genomförandet
var slutfört kunde vi redogöra för hur vi har gått till väga för att komma vidare i processen.
Fortsättningsvis påpekar Østern (2017) att den konstbaserade forskningen har sådana kvaliteter
som kan göra att den upplevs som en estetisk eller konstnärlig erfarenhet. Hon utvecklar den
konstbaserade forskningen som något som berör, känns och förstås. En tredje aspekt som hon
diskuterar är att forskningen kan göra en förändring hos deltagarna, utbildningar, på mikrooch makronivå i lokala och samhälleliga kontexter och i konsten själv. I föreliggande
pilotprojekt finns en strävan till att dansen ska komma in i skolan och göra en förändring som
gör att dansen blir en del av vardagen i skolan.

4.2. Syfte och analysfrågor
Avhandlingens syfte är att utforska processen med att planera och utföra dansintegrerad
undervisning via digitala medel. De analysfrågor som jag utgår från i analysen är:
1. Vilka performativa agenter formar de val som görs i planeringsprocessen?
2. Vilka performativa agenter påverkar genomförandet av undervisningen via
digitala medel?
19

Dessa analysfrågor steg fram ur praktiken i mötet med den konstbaserade praktiken
när pilotprojektet genomfördes. Valet att ha analysfrågor i stället för forskningsfrågor är
grundad på kopplingen till den konstbaserade forskningen där frågorna uppstår efter att
materialet är producerat och efteråt ser det som är intressant att undersöka (Jackson & Mazzei,
2012). Under planeringen och genomförandet märkte jag att det var vissa aspekter som ledde
till att jag och danspedagogen gjorde våra val och som påverkade vårt genomförande. Vissa
aspekter gjorde att vi tog en annan väg i vår planering och vårt genomförande och påverkade
hur eleverna tog till sig undervisningen samt hur meningsskapandet skedde. Därför ville jag
analysera dessa performativa agenter på djupet.

4.3. Planering och genomförande
Pilotprojektet genomfördes i årskurs 3 i en liten skola i Österbotten. Sammanlagt deltog 16
elever. Skolan valdes ut genom att Österbottens barnkulturnätverk BARK sände ut en
förfrågan till en kommun med frågan om det fanns någon klass som var intresserad av att delta
i projektet. Redan i detta skede poängterades att de restriktioner som fanns angående pandemin
skulle beaktas.
I pilotprojektet samarbetade jag med en danspedagog som jag fick kontakt med via
Regionala danscentret i Österbotten där danspedagogen var anställd. Tillsammans med
verksamhetsledaren på Regionala danscentret i Österbotten och danspedagogen hade vi ett kort
inledande möte där vi bekantade oss med varandra och diskuterade hur upplägget av projektet
skulle se ut. Koordinatorn på Österbottens barnkulturnätverk BARK redogjorde om deras del
i pilotprojektet.
Danspedagogen som jag samarbetade med i pilotprojektet är utbildad dansare och
danspedagog. Hen har arbetat som dansare och danspedagog i cirka åtta års tid i olika
sammanhang i både Sverige och Finland. Områden som hen har arbetat inom är
hobbyverksamhet, frilansande, teater i samarbete med skådespelare och dansare, samt har hen
arbetat i grundskolor med dans i skolan med elever i olika åldrar. Denna åldersgrupp som
deltog i avhandlingen var en åldersgrupp som var bekant för hen.
Inom den konstbaserade forskningen är både process och produkt viktig. Østern
(2017) beskriver metodologin som att processen är en produkt och i slutskedet också är viktig
20

för undersökningen. Processen av planeringen och genomförandet beskrivs för att få en grund
till vad analysen grundar sig på.

4.3.1. Planering av undervisning
Planeringen inför lektionerna började cirka fyra veckor innan första lektionen ägde
rum. Planeringen bestod av planeringsmöten tillsammans med verksamhetsledaren för
Regionala danscentret i Österbotten och danspedagogen, enskilda möten med danspedagogen
och handledningsmöten med avhandlingshandledaren samt enskild planering. Tillsammans
lades grunden för hur lektionerna skulle byggas upp och grovplaneringen för lektionsplanerna
gjordes. Detaljerna kring hur lektionerna skulle genomföras planerade jag och danspedagogen
tillsammans. Vi skulle planera tre lektioner som skulle genomföras i klassen på distans med
hjälp av det digitala verktyget Zoom som användas för videokommunikation över internet.
Lektionerna skulle genomföras under tre veckors tid. Lektionerna skulle hållas en gång i
veckan och vara 90 minuter långa. Inför varje lektion hade jag och danspedagogen ett möte där
vi gick igenom lektionen och gjorde klart lektionsplanen i detalj. Cirka en halvtimme före varje
lektions början träffades vi och gick igenom lektionen en sista gång. Hanna (2015) påpekar att
samarbete i dansskapande gör att nya idéer och upplevelser kan uppstå i och med samplanering,
delat ledarskap och förståelse av lagarbete. När danspedagogen och jag tillsammans planerade
undervisningen kom vi fram till sådana planer och lösningar som jag själv kanske inte skulle
kommit fram till. Under alla möten förde jag anteckningar och skrev efteråt i loggdagboken
som jag har fört under hela processen med pilotprojektet och avhandlingen. Vissa möten
spelades också in för att jag skulle kunna gå tillbaka till för att kolla upp vad som gicks igenom
på mötena och ifall det fanns någonting som jag inte hade antecknat.
När vi inledde vår planering var det bestämt att vi skulle vara på plats och genomföra
lektionerna utomhus. Eftersom läget med restriktionerna var i en sådan fas att det stegvis kom
mera restriktioner var vi väldigt medvetna om att det med stor möjlighet skulle bli att vi
genomför lektionerna på distans via digitala medel. Den möjligheten hade vi i tankarna när vi
planerade och det gjorde att vi också diskuterade lite andra möjligheter som vi kunde ta till
ifall det skulle bli att genomföra undervisningen på distans.
Som stöd i planeringsprocessen under de första planeringsmötena använde vi oss av
de tio performativa potentialerna som Jusslin (2020) presenterar. De tio performativa
potentialerna är "pedagogiskt fokus, samarbete med lärare och/eller konstnär, tidsram,
21

utrymme, val av litterär text, kreativitet och författarskap, musik och rytminstrument,
elevsamarbete, lärarstöd, och uppträdande som process" (Jusslin, 2020, s. 85, egen
översättning). Med hjälp av dessa kunde vi i planeringsprocessen lägga fokus på sådant som
kan inverka på elevernas lärande och göra att meningsskapande kan ske genom dansen och
utforma lektionerna enligt detta för att få så meningsfull undervisning som möjligt. När jag
tillsammans med danspedagogen planerade innehållet till lektionerna lade vi vikt på
potentialen som behandlade kreativitet och författarskap. För oss var det viktigt att eleverna
skulle få utforska sin kreativitet och få skapa någonting eget. En annan potential som vi lade
vikt på vid planeringen var också vilka texter vi tänkte arbeta med och hurudan musik vi skulle
använda oss av.
Före vi påbörjade hela planeringsprocessen var verksamhetsledaren för Regionala
danscentret i Österbotten, danspedagogen och jag överens om att det var viktigt att koppla
lektionerna till läroplanen. Som Jusslin (2019a) beskriver i sin modell för danslitteracitet i
skolan ska undervisningen kopplas till ett läroplansspecifikt mål när man använder dansen som
uttrycksmedel och lärande sker genom dansen. Ännu en orsak till detta val var att skolan och
klassläraren ska få uppleva att dans i undervisningen inte är någonting som är utöver den
vardagliga skolan och undervisningen utan dansen kan integreras i undervisningen och gynna
elevernas lärande i olika ämnen. Vi ville att eleverna och läraren skulle uppleva att de lärde sig
under lektionerna och att våra lektioner var kunskapsgivande. Därför utgick vi från vad som
stod i den lokala läroplanen för årskurs 3 i svenska och litteratur. Det delmoment som jag och
danspedagogen valde att ta fasta på var textförståelse och kommunikation som fanns beskrivet
i den lokala läroplanen. Innehållet som vi valde att fokusera på var att tolka och förstå texter
med kroppen, uttrycka sig och uttrycka känslor. Målet med sekvensen var att eleverna skulle
få pröva på hur det är att dansa i klassrummet och genom dansen skapa kunskap om hur man
uttrycker sig och specifikt uttrycker känslor utgående från sagorna.
Vi valde att lägga upp alla lektionerna på liknande sätt och ha med moment som vi
alltid gör under varje lektion så som inledningen och avslutningen där vi gör samma saker.
Eftersom dans i klassrummet var nytt för eleverna tyckte vi att det var viktigt att ha ett tydligt
mönster som lektionerna följde för att eleverna skulle känna sig trygga i att det är någonting
som är bekant varje lektion. En bekant början och avslut var vi överens om var viktigt. I och
med att det var första gången eleverna skulle ta del av dans i klassrummet valde vi att dansa i
cirka 45 minuter och sedan alltid avsluta med en stund för reflektion av det vi har gjort under
lektionen samtidigt som vi varvar ner.
22

I pilotprojektet var målet att genom ordkonst ta in dansen i skolan. Ordkonst beskriver
Utbildningsstyrelsen (u.å) som "en tvärvetenskaplig konstform som stärker barnets språkkänsla
genom kreativa arbetsmetoder. Ordkonstmetodiken utgår från begrepp som fantasi, kreativt
skrivande, muntligt berättande samt ordlekar och litteraturläsning." Ordkonsten öppnar upp för
ett lekfulltsätt att undersöka språket. Därför passar ordkonsten in i dansen där eleverna genom
dansen får utforska sin kreativitet med sin egen kropp.
Sagorna som vi valde att jobba med var ganska korta för att vi skulle hinna behandla
dem under en lektion. Därför valde vi också just sådana sagor som de kände till. valde
danspedagogen och jag i enlighet med vad vi ansåg var sagor som eleverna kände till. I enlighet
med den lokala läroplanen var också sagor en av sakerna som de i årskurs 3 skulle behandla.

4.3.2. Genomförande
Under lektionerna befann eleverna sig i sitt eget klassrum i skolan. Jag och
danspedagogen genomförde undervisningen från Vasa i Taikons utrymmen i två olika
danssaler via Zoom. Tillsammans med verksamhetsledaren på Regionala danscentret i
Österbotten och danspedagogen valde vi att genomförandet skulle ske i en danssal. Detta för
att danspedagogen och jag skulle ha tillräckligt med rum och kunna vara på samma ställe
samtidigt när vi skulle hålla lektionerna samt på grund av att vi inte fick vara på plats i skolan.
Under alla tre lektioner var eleverna på plats i samma klassrum, och jag och danspedagogen i
samma danssal. I danssalen använde vi oss av en bärbar dator som hade en inbyggd
webbkamera och en extern högtalare. I klassen använder de sig av en bärbar dator som hade
en webbkamera och en smartboard som de använde som projektor för att få upp datorskärmen
på storbild. Eftersom webbkameran inte gav en så tydlig bild av klassen och vi inte var där på
plats fick klassläraren vara våra ögon och händer i klassen. Klassläraren fick hjälpa till med
det praktiska angående var eleverna skulle stå när vi berättade hur de skulle ställa sig. När vi
frågade frågor fick också klassläraren välja vem som skulle svara i och med att vi inte såg så
bra vem som sträckte upp handen och inte heller hade lärt oss alla elevernas namn.
Efter varje lektion hade jag och danspedagogen utvärderingssamtal där vi funderade
på hur lektionerna gick och vad vi skulle kunna göra annorlunda till nästa gång. Från vår
grundplanering utformade vi planeringen till kommande lektion först efter att vi hade
genomfört den första. För att kunna utveckla och anpassa innehållet i lektioner till eleverna och

23

för att få ut det mesta av lektionerna när vi genomförde undervisningen på distans var det
viktigt att fundera på vad som fungerade bra och vad som kunde göras annorlunda.
4.3.2.1. Lektion 1. Under den första lektionen hade vi planerat att jag och
danspedagogen skulle bekanta oss med eleverna och de med oss, samt att de skulle få en först
inblick i hur det är att jobba med dans i undervisningen. Eftersom det var en stor majoritet som
aldrig hade dansat förut, varken i skolan eller på fritiden, var detta en första gång för många att
ta del av dansundervisning.
Tillsammans med klassläraren hade jag och danspedagogen bestämt en tid som vi skulle
koppla upp oss på Zoom före lektionen för att kunna kontrollera att all teknik fungerade. Vi
kopplade upp 10 minuter före vi egentligen skulle köra igång men eftersom jag och
danspedagogen var ivriga att köra igång började vi nästan direkt vi blev uppkopplade. Detta
gjorde också att vi i slutet på lektionen trodde att vi hade beräknat fel hur länge allting skulle
ta.
Vi började med att jag och danspedagogen presenterade vem vi var och vad vi skulle
göra tillsammans med klassen under de tre kommande lektionerna. Vi var noga med att berätta
om hur man beter sig och ska uppföra sig när man rör sig i klassrummet. Medvetet använde vi
inte ordet dans under denna lektion på grund av att vi har upplevt att ordet dans kan komma
med förutfattade meningar och göra att eleverna skapar en inställning till dansen före de ens
testat på att dansa. När vi hade pratat färdigt gav vi eleverna tid att flytta på pulpeterna för att
skapa ett utrymme i klassrummet att dansa på.
För att lite lära känna varandra och bli lite varma gjorde vi en presentationsrunda.
Eleverna skulle presentera sig genom att säga sitt namn och göra en rörelse. Efter att en person
hade sagt sitt namn och gjort sin rörelse skulle resten av klassen säga och göra samma sak.
Sedan fortsatte det till nästa person tills alla i klassen hade presenterat sig. Danspedagogen och
jag började med att presentera oss och göra en rörelse för att visa en modell åt eleverna för att
visa vad vi menade att man skulle göra. Denna övning gjorde vi för att väcka kroppen och
introducera hur man kan röra sig i klassrummet.
Sen berättade jag att jag kommer att lägga på musik som eleverna ska få röra sig fritt
till. Danspedagogen dansade tillsammans med eleverna när jag startade musiken. Jag pausade
musiken och sa åt eleverna att de skulle stanna och stå stilla när musiken stannar. Då berättade
jag på vilket sätt jag ville att de skulle dansa när musiken sedan kom igång igen. Detta kallar
jag och danspedagogen dansstop. Eleverna fick tolka det som jag sade hur de ville och
danspedagogen dansade med dem för att vara som stöd. Eleverna fick under denna övning
24

utforska dansen och hur man kan röra sig med kroppen. Denna övning gjorde vi några gånger
med olika uppmaningar om hur man skulle dansa.
Till näst gjorde vi en övning där vi fokuserade på elevernas balanssinne. Detta var en
övning som vi tog med för att eleverna skulle få hitta fokusen igen efter den föregående
övningen. Danspedagogen visade hur eleverna skulle röra sig och eleverna fick härma
danspedagogens rörelser.
Därefter fick eleverna sätta sig på golvet och lyssna till sagan om De tre små grisarna
som jag läste för dem. Jag lade upp sagan på skärmen och delade min skärm för att eleverna
skulle kunna följa med i texten medan jag högläste. Jag frågade ifall det fanns elever som kände
igen sagan om de tre små grisarna och det var många elever som sträckte upp handen för att
markera att de kände igen den.
Då berättade jag för eleverna att de skulle få dela upp sig i två grupper och få göra
stillbilder till stycken i sagan. Klassläraren delade upp klassen i två. Jag läste ett kort stycke
och sedan fick eleverna tolka stycket genom att göra en stillbild. De fick göra tre olika still
bilder av tre olika stycken och efter det bytte vi och den andra gruppen fick göra samma sak.
Sedan fick eleverna flytta tillbaka pulpeterna där de var från början och sätta sig på sin
plats. Vi gav dem i uppgift att reflektera över lektionen självständigt och sedan med en kompis
samt till sist fick de berätta högt för oss och klassen.
Som avslutning på vår lektion hade vi en övning som bestod av att de skulle följa efter
danspedagogen när hon gjorde olika rörelser till lugn musik. Detta för att eleverna skulle få
töja och sträcka ut kroppen efter lektionen. Sedan hade vi planerat en avslutningsdans som vi
hade bestämt att vi alltid skulle sluta med för att avsluta lektionen på ett positivt sätt. Vi hade
valt låten Happy av Pharrell Williams som vi tänkte att många kände till och som var en låt
som gjorde att man upplevde glada känslor efteråt. Till den hade vi gjort en enkel dans med
några rörelser som vi gick igenom rörelse för rörelse. Efter att vi hade gått igenom vilka rörelser
som kom efter varandra i dansen tog vi genom dansen först utan musik och sedan med musik.
Eleverna fick till sist dansa hur de ville.
4.3.2.2. Lektion 2. Vi började lektionen med att gå igenom vad vi gjorde förra
lektionen för att se vad eleverna minns. Eleverna fick markera och berätta högt för klassen när
klassläraren sa deras namn. Jag och danspedagogen påminde eleverna om säkerheten och att
hålla avstånd till varandra när de dansar. Sedan fick de flytta bort pulpeterna för att göra
utrymme att dansa på. För att väcka kroppen och komma i gång tog vi och gjorde samma sak
som vi gjorde första gången. Eleverna fick säga sitt namn och göra en rörelse till enligt hur
man känner sig medan resten av klassen, jag och danspedagogen gör samma sak efter. Jag
25

visade några exempel och klassen gjorde efter. Här fokuserade vi på känslor och olika sätt att
uttrycka dem.
Som andra aktivitet hade vi spegeln som vi kallar det. Först delade vi in dem i par.
Tillsammans med danspedagogen visade vi hur det gick till. Eleverna skulle bestämma en som
var dansare och en som var spegel. Spegeln skulle följa den som var dansare och spegla deras
rörelse. Efter att de hade gjort detta några gånger och bytt om skulle de följa danspedagogen
och de rörelser som hen gjorde. Till sist fick eleverna tillsammans visa rörelser som jag och
danspedagogen skulle följa. Denna aktivitet gjorde vi för att eleverna skulle få testa på att röra
kroppen på olika sätt och för att de skulle få lära känna sin kropp bättre. Eleverna fick också
öva på att följa någon annans rörelser och utföra de rörelserna med sin egen kropp.
Till näst fick eleverna röra sig fritt och enligt hur de tyckte att musiken som vi lade
på lät. Låtarna som vi använde oss av var väldigt olika och varierade från att vara instrumentala
och att ha sång till. Vi gav instruktionerna att de fick röra sig hur de ville och att de fick röra
sig enligt hur de tyckte att musiken var. Enligt vilka känslor de tyckte de fick utav musiken.
Efter detta tog vi en vattenpaus för att eleverna ska få lite ny energi att fortsätta vidare.
Nästa aktivitet var att läsa och förkroppsliga sagan Guldlock och de tre björnarna.
Eleverna fick sitta på golvet och se texten på skärmen och läsa tyst för sig själva. Vi ville ha
olika sätt att ta till sig av texter och att eleverna fick träna på att också läsa text själv. Vi
berättade åt eleverna att de fick lägga handen på huvudet när de hade läst texten klart. För att
veta att alla elever skulle veta vad sagan handlade läste jag sagan högt för klassen när de flesta
hade lagt handen på huvudet. Vi frågade eleverna efteråt vad sagan handlade om och de fick
återge det de minns.
Vi gav eleverna till uppgift att förkroppsliga sagan som de själva skulle dansa den till
instrumental musik. När de var färdiga skulle de frysa i en slutposition för att visa att de var
färdiga. Under denna aktivitet fokuserade vi på text-

och ordförståelse samt

meningsuppbyggnad. Eleverna fick genom kroppen undersöka sagan och hitta egna sätt hur
man kan uttrycka olika ord och uttryck.
Som reflektionsuppgift denna lektion hade vi att eleverna fick ett tomt papper där de
skulle skriva ner ord som skulle beskriva vad de tyckte och tänkte om dagens lektion. Vi
uppmuntrade dem att använda sig av känslor för att beskriva hur de hade upplevt lektionen.
Lika så som vi gjorde på den första lektionen avslutade vi med vår avslutningsdans som vi
hade lärt eleverna.
26

4.3.2.3. Lektion 3. Under denna lektion fokuserade vi på att fördjupa elevernas
användning av dansen i undervisningen. Vi gav eleverna uppgiften att berätta för en kompis
om sin morgon genom att dansa. Först skulle eleverna fundera ut och testa hur de skulle berätta
om sin morgon genom olika rörelser. Sedan fick eleverna dela in sig i par genom att bilda par
med någon som har en likadan bokstav i sitt namn. Turvis fick eleverna berätta om sin morgon
för sitt par genom rörelser. Sedan fortsatte vi att väcka kroppen genom att danspedagogen
gjorde rörelser till musik som eleverna fick följa efter.
Eleverna fick till uppgift att skriva en saga tillsammans i par som de sedan skulle
förkroppsliga och dansa. Tillsammans brainstormade vi idéer till sagan. Sagan skulle innehålla
en huvudkaraktär, en känsla och en plats. Eleverna fick tid att skriva ner sin saga och att sedan
öva på den. Vi delade sedan in paren i två olika grupper. En ur paret fick bli publik och den
andra fick visa upp sagan. Sedan bytte vi roller och gjorde att de fick visa upp sina sagor några
gånger. De som ville fick läsa upp sin saga som de hade kommit på.
Sedan flyttade vi tillbaka pulpeterna och eleverna fick muntligt berätta om hur de
tyckte att lektionen hade gått. De fick fylla i en utvärderingsblankett där de skulle utvärdera de
tre lektionerna som vi hade haft med dem. Före vi tackade för oss summerade vi ihop de tre
lektionerna som vi hade haft och till sist dansade vi avslutningslåten före vi avslutade Zoom
mötet.

4.4. Dataproduktion
Dataproduktionen bestod av skärminspelade lektioner via Zoom, inspelade planeringssamtal,
loggdagbok som förts under processens gång samt mina egna upplevelser. Alla dessa datatyper
användes i analysen.
Skärminspelade lektioner hjälper till att återkalla och identifiera sådant som man inte
kan se i stunden då det sker samt ge en rikare analys, menar Kara (2020). Med hjälp av de
inspelade lektionerna kan man som forskare få se det som skett igen och kan då upptäcka sådant
som man inte upptäckte första gången. Lektionerna spelades in för att jag skulle kunna gå
tillbaka och titta igenom hur lektionen gick till och identifiera sådant som man inte hann
upptäcka under lektionerna. Skärminspelningen gjorde jag genom att spela in datorns skärm
med applikationen Quicktime. Allt som gjordes på skärmen och allt ljud spelades in. Första
lektionen spelades in med Zooms egen inspelningsfunktion. Zoom spelade endast in den del

27

som talade i videosamtalet och därför föll valet på att använda Quicktime som spelade in hela
skärmen.
De inspelade planeringssamtalen spelades in på datorn med hjälp av Quicktime.
Analoga samtal spelades inte in, utan endast de samtal som genomfördes i Zoom. Under de
analoga samtalen fördes anteckningar och slutligen antecknades också tankar och upplevelser
i loggboken.
Kara (2020) menar att användningen av loggbok kan samla värdefulla data som
fungerar som en återblick av det som har hänt och för att ta fasta på personliga data så som
upplevelser och tankemönster. Loggboken var dokumentet där jag samlade tankar och känslor
kring hela projektet och under dess gång. Efter varje möte, lektion och fundering kring
avhandling skrev jag ner för att sedan minnas och komma ihåg hur saker var och hur jag kände.
De egna upplevda känslorna och tankarna beskriver Kara (2020) som reflexiv data.
Den kroppsliga erfarenheten som jag får genom hela processen med avhandlingen när jag som
undersökare är delaktig i varje moment gör att det jag upplevelser och känner blir data. Min
intra-aktion med det som finns runt om och inuti mig skapar att tankar och känslor bildas som
går att analyseras.

4.5. Databearbetning och analys
Min process att bearbeta och analysera data har varit en pågående process under hela arbetet
med avhandlingen. Precis som Kara (2020) beskriver den konstbaserade forskningen är det en
pågående process genom hela undersökningen. Jag har under processen tänkt med de
performativa agenterna och format mina val i relation till dem. Mitt fokus under
analysprocessen har varit att identifiera performativa agenter som har gjort att någonting har
skett eller förändrats och under analysprocessen har jag tänkt med begreppet performativa
agenter. Med inspiration från bland annat Jusslin och Höglund (2020) och Østern och Hovik
(2017) har jag valt att använda mig av det typografiska greppet att markera ut de performativa
agenterna med fetstil i resultatkapitlet för att visa vilka de är.
För att analysera data som har producerats och söka svar på analysfrågorna har jag
använt mig av en diffraktiv analys. Gunnarsson och Bodén (2021) beskriver den diffraktiva
analysen som ett sätt att undersöka hur två skilda delar kan ha ett samband med varandra fastän
det kan ses från början som att de inte har någon relation till varandra. Med inspiration från
naturvetenskapliga teorier jämför de begreppet diffraktion med vågor, såsom ljud, ljus och
28

vatten, inom fysiken som sprider på sig och tar en annan form när de stöter på ett hinder.
Refererat till Haraway sammanfattar de diffraktion och diffraktiv analys som en kartläggning
där olika beståndsdelar samspelar. Det är inte är en reflektion, representation eller en
reproduktion av någon särskild beståndsdel (Gunnarsson & Bodén, 2021). Østern och Hovik
(2017) beskriver diffraktioner som något som visar möjligheterna till skillnad. Vikten i den
diffraktiva analysen är på hur material/data/metodologier/teorier 2 intra-agerar med och genom
varandra och genom relation till varandra öppnar upp nya sätt att förstås på (Gunnarsson &
Bodén, 2021) Skillnaderna igenkänns genom att se hur de performativa agenterna intra-agerar
med det som studeras (Jusslin & Höglund, 2020).
Jackson och Mazzei (2012) beskriver, genom att hänvisa till Barad, hur forskare i
analysen tänker på hur saker har skett i stället för varför de har skett. Genom hela analysen
tänkte jag med de performativa agenterna och hur de kom att göra skillnad. De inspelade
lektionerna och loggdagboken analyserades genom att identifiera vilka performativa agenter
som påverkade planeringen och genomförandet av undervisningen. Utöver det inspelade
materialet och anteckningarna använde jag mig av de upplevelser, impulser och känslor jag
fick under planerings- och genomförandeprocessen. Anteckningarna som fördes efter
lektionerna i loggdagboken lästes flera gånger för att hitta vilka performativa agenter som
gjorde störst skillnad. Det inspelade materialet analyserade jag genom att tänka med begreppet
performativa agenter. Materialet fick mig att återuppleva sådana upplevelser och känslor som
jag känt under processen. Kara (2020) beskriver det inspelade videodata som ett sätt att
dokumentera tiden. Där hon beskriver att man kan analysera röresler, prat, blickar och hur
deltagarna står och för sig. Jag vägde upplevelserna i relation till varandra för att kunna urskilja
vilka performativa agenter som gjorde mest skillnad för oss i vår planerings och
genomförandeprocess.
För att analysera de val som gjordes under processen har jag tänkt med de
performativa agenterna och hur de i relation till varandra och andra mänskliga och ickemänskliga kroppar intra-agerar och påverkar varandra samt skapar en relation till varandra. Jag
analyserar vårt sätt att planera vår undervisning med tanke på att undervisningen görs på distans
och hur vi tillsammans arbetar och gör våra val i planeringsprocessen. Vilka performativa
agenter som påverkade oss när undervisningsförutsättningarna ändrades och gjorde att vi
behövde tänka om.

2

Användningen av snedstreck mellan ord i den diffraktiva analysen visar på sammanflätningar

29

I genomförandet analyserar jag hur danspedagogen och jag tillsammans genomför
undervisningen och påverkas av varandra och intra-agerar med det som finns i danssalen och
med tekniken. Hur vi skapar en relation till tekniken som gör att vi kan skapa en gemenskap
med eleverna som finns på andra sidan skärmen. Vad som formar oss att göra de val som vi
gör under genomförandet.

4.6. Trovärdighet och etiska aspekter
Konstbaserad forskning handlar oftast om närhetsforskning, menar Østern (2017). Det som
undersöks är hur människor blir sårbara i processer som är möjlighets- och meningssökande i
och med att de öppnar upp om sig själva. Østern beskriver hur viktiga de etiska perspektiven
blir och att närhetsforskningen kräver hög grad av reflexivitet av den som utför forskningen.
Reflexiviteten gör att forskaren aktivt behöver söka efter kritiska kopplingar mellan tolkning,
upplevelse och förståelse som gör att man undgår förutfattade meningar och stereotypier
(Østern, 2017).
De etiska övervägandena ska beaktas genom hela forskningsprocessen, enligt Østern
(2017). För att deltagarna, forskaren, miljöer och kontexter inte ska skadas behöver
forskningsetiska principer följas. Eftersom forskningen är väldigt nära alla som deltar är det
också väldigt lätt att bli skadad, därför behöver alla steg i forskningen etiska lösningar och
överväganden (Østern, 2017). I resultatdelen kommer jag att presentera delar av data genom
skärmdumpar av de skärminspelade lektionerna. För att eleverna inte ska identifieras har jag i
resultatkapitlet använt mig av filter och gjort bilderna där eleverna syns oskarpa.
Det är viktigt enligt Kara (2020) att ta i beaktande att det finns en chans att personers
inställning till att delta i konstbaserad och kroppslig forskning kan bli påverkade av hur frågan
ställs. Hon menar att personerna som blir tillfrågade kan tveka på sin egen förmåga att delta på
grund av känsla av otillräckliga färdigheter. Därför var det för mig viktigt att framföra att
undersökningen är någonting som alla kan delta i.
Enligt Forskningsetiska delegationen (2012) finns det centrala utgångspunkter som
ska följas när det kommer till god vetenskaplig praxis för att utföra etisk forskning.
Forskningen ska genomföras med allmän omsorgsfullhet och noggrannhet i alla steg av
forskningen. Metoderna som används i forskningen ska vara i enlighet med kriterierna för
vetenskaplig forskning och vara etisk hållbara. Forskaren ska ta hänsyn och respektera andra
forskares arbeten genom att hänvisa till publicerat material och dess resultat. Forskningen ska
30

följa de krav som finns för vetenskaplig fakta i alla skeden av forskningen. Innan forskningen
inleds ska forskningstillstånd anskaffas och avtalas med de parter som berörs.
För att genomföra undersökningen enligt forskningsetiska principer fick alla deltagare
fylla i ett forskningstillstånd där de fick välja om de ville delta i undersökningen eller inte. I
samband med forskningstillståndet fick de också information om pilotprojektet. Eleverna,
klassläraren och danspedagogen fick fylla i ett forskningstillstånd där de hade alternativ att
välja sitt deltagande på (se bilagor 1–4). Elevernas vårdnadshavare kunde välja ifall deras barn
fick vara med i forskningsprojektet och det insamlade materialet får användas i
forskningsprojektet

och

som

exempel

i

lärarutbildning,

fortbildning

och

forskningskonferenser. De kunde också välja att deras barn fick delta i forskningsprojektet och
materialet får endast användas i forskningsprojektet. Samma alternativ fick klassläraren och
danspedagogen välja mellan samt ifall danspedagogen ville att hens namn skulle offentliggöras
eller ej. Kara (2020) beskriver hur viktigt det är att se till att fråga om personers medverkan i
forskning. För att personer inte ska uppleva otillräcklighet är det av vikt att välja sina ord väl
när man utformar förfrågningar om medverkan. Därför gavs deltagarna också flera alternativ
att välja på för att de skulle känna sig trygga i sitt val.

31

5. Resultat
Detta kapitel redogör för resultatet i relation till avhandlingens analysfrågor. Kapitlet är
uppdelat i tre avsnitt där de två analysfrågorna presenteras var för sig i de två första avsnitten
och sedan sammanfattas resultatet av de båda i det sista avsnittet. De performativa agenterna
som har gjort mest skillnad i processen att planera och genomföra undervisningen presenteras
med stöd av utdrag ur materialet.

5.1. Performativa agenter i planeringsprocessen
Under tiden som vi planerade undervisningen blev vi påverkade av restriktioner till följd av
Covid-19-pandemin. Restriktionerna gjorde att vi fick tänka om i vår planering. Det gjorde
en stor skillnad i vår planering när vi behövde tänka om från att ha undervisning på plats vid
skolan utomhus till att ha undervisning på distans via digitala medel. Det diskuterades också
ifall eleverna kommer att vara på plats i skolan eller om de kommer att vara på distans
hemifrån. Vi skulle beakta att eleverna i skolan inte fick vara allt för nära varandra under
lektionerna när de var på plats i skolan. Detta gjorde att vi upplevde att vi blev något begränsade
och utmanande oss att tänka utanför det vi tidigare hade planerat. Restriktionerna gjorde också
att vi funderade över ifall vi kunde vara på samma plats eller om behövde vara på skilda platser
och undervisa. Under vår planeringsprocess var vi vissa gånger på distans via Zoom och vissa
gånger planerade vi tillsammans på samma plats. Att träffas via skärmen hemma som är en
plats där man känner sig trygg gjorde att det var väldigt avslappnat när vi hade möten och vi
kunde vara oss själva med varandra. En bekvämlighetskänsla uppstod när man startade Zoom.
Samtidigt som nervösa/spända känslor uppstod när jag väntade på att mötet skulle köra igång
var det en trygg plats. Hemmet blev en performativ agent som gjorde att jag upplevde trygghet
och kunde på så vis visa vem jag var och inte behöva tänka på hur jag uppfattas och förstås.
12.10.2020
Möte med danspedagogen
Det här var vårt andra planeringsmöte. Corona kom upp till tals på grund av att jag
hade fått ett mail av klassläraren där det stod att de inte tar emot några utomstående
för tillfället till skolan varken inomhus eller utomhus. Klassläraren skrev att hon inte
visste hur länge detta förbud skulle gälla och hon visste inte heller om de övergår till

32

distansundervisning eller ej. På grund av detta så kan vi utesluta att det kommer att bli
närundervisning. (Utdrag från loggboken)
Ovissheten som både jag och danspedagogen upplevde blev en performativ agent i och med
att den gjorde att vi i vår planering var några steg före i vårt tänkande i utformningen av vår
planering. I den tidiga planeringen tänkte vi på hur det skulle gå att göra ifall vi inte fick vara
på plats. Vi diskuterade hur samarbetet mellan eleverna skulle gå att göra, hur vi skulle stöda
eleverna om vi inte fick vara på plats och vad som skulle fungera att både göra på plats och på
distans. Vi visste att vi inte skulle kunna genomföra planering som var gjord för
närundervisning utan att ändra om den för att kunna genomföra den via distans. Till en början
planerade vi också undervisning som skulle gå att genomföra utomhus och detta gjorde att vi
också till en början planerade annorlunda.
5.10
Eftersom det rådande coronaläget i Vasa bestämde danspedagogen och jag oss för att
träffas på distans i stället för att träffas någonstans tillsammans. En liten oro inuti mig
petar mig att vi kanske inte kommer att kunna utföra vår praktiska del som planerat.
Men det är någonting som vi får ta tag i då och göra det bästa utav situationen som
råder då. Jag tror att hur det än blir så kommer det att bli bra. Man får bara ändra
tankesättet lite om det blir på distans. Om det blir på distans kommer det att kräva lite
annat av en än om vi gör det på plats. (Utdrag från loggboken)
När vi planerade lektionerna formade vi innehållet efter läroplanen. För oss och de
projektansvariga var det viktigt att det skulle kopplas samman med läroplanen och att det skulle
finnas mål för varje lektion som knöt sig an till både läroplanen och dansen. Undervisningen
ville vi skulle kännas givande och utvecklande för eleverna och lärarna i skolan. Vi
sammanflätade våra tankar med läroplanen för att kunna uppnå de mål vi satte upp för
lektionerna. Under varje lektion fanns det dansspecifika mål och läroplansspecifika mål för
varje moment (se figur 2).
28.9
Möte med verksamhetsledaren vid Regionala danscentret i Österbotten och
danspedagogen
Verksamhetsledaren gav oss också fria händer att göra lite vad vi vill men huvudsaken
är att vi gör någonting som följer med läroplanen och får klassläraren och skolan att
känna att det är någonting viktigt och inte någonting utanför skolan och dess
33

verksamhet. Vi ska ge dem någonting som känns givande och utvecklande. På grund av
corona kommer vi att genomföra sessionerna utomhus. (Utdrag från loggboken)

Figur 2
Del av lektionsplan för lektion 2.
Innehåll

Aktivitet och

Differentiering,

Material och

Tidsåtgång

arbetssätt

organisation

utrustning

Ca.
20 min

Dans mål

Modersmål mål

Hur man kan

Text förståelse

och övergångar
Läser och

Eleverna får

Vi har upp

Visar sagan via

förkroppsligar

sätta sig på

texten på

dela skärmen

sagan Guldlock

golvet och läsa.

skärmen

Visar sagan på

uttrycka sig
med kroppen

Övar på

Musik till sagan

istället för med

ordförståelse

då de rör sig

ord

skärmen och ger

Ifall vi ser att

dem en stund att

eleverna inte

själva få läsa de.

riktigt kommer

Hitta rörelser

meningsuppbyg

När de är

framåt så

till ord

gnad

färdiga får de

hjälper vi dem

Övar på

lägga handen på
huvudet.
Sedan läser vi
upp sagan.
Eleverna får då
förkroppsliga
sagan och träna
på den
När de är
färdiga får de
frysa i sin
slutposition

Den icke-mänskliga performativa agenten danssalen gjorde att jag och
danspedagogen upplevde att vi hade rum att röra oss hur vi ville. I relation till friheten att kunna
röra sig hur vi ville kunde vi i vår planeringsprocess planera att vara med som stöd för eleverna
som vi annars skulle varit ifall vi skulle genomfört undervisningen på plats med eleverna.
Genom att vi fick vara på en plats där utrymmet inte är något som påverkar oss så kunde vi ta
ut våra röresler ordentligt och vara extra tydliga för att eleverna skulle kunna se vad vi gjorde.
34

Hela planeringsprocessen genomsyrades av spänning och iver inför att få genomföra
lektionerna med eleverna. Relationen mellan mig och danspedagogen var avslappnad och
det var en bekväm och trygg atmosfär mellan mig och danspedagogen. Dialogen oss mellan
var öppen och jag kände att jag fick säga det som jag ville och vi kom bra överens när val
skulle göras. Arbetsbördan mellan mig och danspedagogen upplevde jag var jämt fördelad och
att vi båda fick lika stor del i processen. Det fungerade bra att både träffas och planera i
verkligheten och att hålla möten via Zoom. I och med detta blev vi också väldigt säkra på vår
planering och nöjda med det vi hade tänkt genomföra med klassen. Som en följd av detta var
det också lätt för oss att göra ändringar i vår planering. På grund av detta upplevde jag att
relationen till danspedagogen var en performativ agent som gjorde att saker skede och
påverkade vår planeringsprocess. Vår relation påverkades av hur vi är som personer, glädjen
vi har gemensamt till dansen och undervisningen samt vår iver inför att genomföra
pilotprojektet. Jag upplevde att vår relation till varandra blev som den blev eftersom båda var
öppna för förslag från den andra och båda bjöd på sig själva som personer. Vi intra-agerade på
ett sådant sätt att vi skapade plats för varandra att komma på nya idéer och sätt att göra
undervisningen på. Atmosfären som skapades när vi planerade var också väldigt öppen och
jag upplevde att vi båda kunde säga som vi tyckte och ge förslag och förändringsförslag. I
planeringsprocessen var det viktigt för mig att jag och danspedagogen skulle känna att vi båda
fick göra ett likvärdigt arbete och att vi båda var på samma plan angående vad vi ville göra
under lektionerna. När vi planerade gjorde vi först upp en grund på hur vi ville att lektionerna
skulle se ut. Vilka moment vi ville ha med under lektionen och vilken form lektionerna skulle
ha.
När vi planerade tänkte vi ofta på hur vi kunde använda oss av tekniken som fanns
tillfoga. Tekniken som vi hade tillgång till och som klassen hade tillgång till var det som gjorde
att vi såg möjligheter och utmaningar. Våra tankar i relation till det vi hade att jobba med gjorde
att vi gjorde de val vi gjorde. Därför finner jag teknikförutsättningarna som en performativ
agent som påverkade våra val i planeringsprocessen. För att vi skulle kunna genomföra
undervisningen var vi beroende av tekniken och hur den fungerade samt vilka möjligheter den
erbjöd oss. Samtidigt som den gav oss möjligheter känder vi också att den begränsade oss i vår
potential att undervisa.

35

20.10.2020
Möte med verksamhetsledaren vid Regionala danscentret i Österbotten, danspedagogen
och klassläraren
Först strulade det med tekniken när vi kopplade upp oss. Klassläraren hördes inte och fick
starta om för att kunna höras. Vi sa att detta är någonting som är vardag nu just och att
man får leva med det. Detta är också något som vi måste beakta när vi kommer att utföra
sessionerna via Zoom. Det jag tror vi får ta och ta till då är att inte tappa vårt humör och
hopp. Det är viktigt att inte tappa elevernas intresse fast det strular med tekniken. (Utdrag
ur loggboken).

I och med att vi inte kunde vara på plats och handleda och samverka med eleverna
under lektionerna blev klassläraren den som var våra händer och ögon. I vår planering kom
klasslärarens roll att spela in hur vi planerade undervisningen. Eftersom vi inte visste hur van
hen var med tekniken och hur tekniken skulle fungera i praktiken så gjorde det att vi funderade
över hur vi skulle göra det så enkelt som möjligt för klassläraren. Vår tillit till klassläraren
utvecklades genom att vi inget annat kunde göra när vi själva inte fick vara på plats i
klassrummet. Vi litade på att klassläraren skulle stöda oss under våra lektioner och hjälpa till
med det som behövdes. Våra tankar när vi planerade var att klassläraren inte skulle känna att
det var någoting krävande utan att hen blev sammanflätad med oss och att vi tillsammans
genomförde lektionen fast via skärmen.
Klassrummet som rum blev en performativ agent i planeringsprocessen när vi alltid
hade klassrummet i åtanke när vi planerade vilka aktiviteter och uppgifter vi skulle ha under
lektionerna. När vi planerade lektionerna diskuterade jag tillsammans med danspedagogen att
vi ville vara i klassrummet och hålla lektionerna för att eleverna skulle ha bättre fokus då,
jämfört med ifall de skulle vara i gymnastiksalen under lektionerna. Klassläraren föreslog att
vi skulle vara i gymnastiksalen för att eleverna skulle kunna röra på sig bättre. Eftersom vi
ansåg att eleverna nog skulle rymmas att dansa i klassrummet om man flyttade pulpeterna åt
sidan medan vi dansade bestämde vi oss för att vara där. Klassrummet var alltid med när vi
planerade hur vi skulle utforma lektionerna. Klassrummet är en trygg plats där eleverna brukar
ta del av undervisning och lärande är kopplat till klassrummet. Klassrummet gav mig en känsla
av att eleverna kommer att kunna känna trygghet i klassrummet när de får ta del av någonting
som är nytt och främmande.
36

5.2. Performativa agenter i genomförandet
Under genomförandet kompleterade jag och danspedagogen varandra genom att känna av
varandra under hela genomförandet. Intra-aktionen mellan oss och det faktum att vi var i en
danssal, där vi båda var bekväma i med vår bakgrund som dansare, gjorde att vi kompletterade
förklaringarna och genomförandet av lektionerna. Stolarna som vi använde oss av att sitta på
när vi pratade med eleverna och förklarade saker blev agentiska för att de gav oss en avslappand
och närmare känsla till eleverna via skärmen. Speglarna i danssalen gjorde att jag och
danspedagogen sammanflätades när vi kunde se varandra hela tiden fastän vi stod bredvid
varandra och hela tiden påverkades av varandras närvaro både i vår intra-aktion och intraaktionen med speglarna. Min och danspedagogens relation när vi undervisade upplevde jag
speglade sig till eleverna och smittade av sig. Min upplevelse var att eleverna genom skärmen
kände av vår stämning och hur jag och danspedagogen tillsammans hade en bra personkemi
mellan varandra. Genom hela processen att genomföra det vi hade planerat hade jag och
danspedagogen väldigt roligt tillsammans. Efter som dansen och undervisningen var ett
gemensamt intresse som vi hade tillsammans upplevde vi mycket glädje i att genomföra
lektionerna. Detta var också en produkt av att vi upplevde bra samarbete.
Tekniken hade en stor påverkan hur genomförandet gick och blev därför en
performativ agent. Under lektionerna använde sig klassen av en bärbar dator som hade en
videokamera och datorns egen mikrofon. Eftersom datorn behövde vara en bit ifrån, för att alla
elever skulle synas i skärmen, för att vi ska kunna se alla elever blev ljudupptagningen av
eleverna dålig. Eleverna behövde prata ganska starkt för att datorn skulle ta upp ljudet
ordentligt för att vi skulle höra vad som sades i klassen. Eleverna intra-agerade med skärmen
där jag och danspedagogen syntes. Jag upplevde att många av eleverna glömde det som var
runt om och fokuserade på skärmen och vad vi sa. Fördröjningen som skärmen skapade i vår
video till eleverna gjorde att elevernas reaktionsförmåga påverkades under lektionerna.
Fördröjningen gjorde också att vi tänkte till hurudana rörelser vi använde oss av när eleverna
skulle följa efter de rörelser vi gjorde. Skärmen och det att vi kunde använda oss av stängafunktionen på mikrofonen gjorde att jag och danspedagogen kunde diskutera och fundera hur
vi skulle gå till väga här näst utan att eleverna stördes av vårt prat. Med stänga-funktionen
kunde vi stänga av vår mikrofon för klassen. Vi och eleverna sammanflätades med skärmen i
vår intra-aktion med den när vi genomförde lektionerna. I och med att vi kunde styra vad som
hördes och sågs ut till klassen kunde vi påverka vad eleverna såg och inte såg (se figur 3). När
vi inte ville att fokusen skulle vara på oss gick vi ur bild. Eleverna fick då fokusera på det som
37

fanns på skärmen samtidigt som de visste att vi var där. När eleverna fokuserade på skärmen
och läste sagan via skärmen skapade de en relation till skärmen och intra-agerade med den i
sitt meningsskapande (se figur 4).
Under lektionerna upplevde vi nu som då nätverksproblem som gjorde att vår video
och deras video frös och vi några sekunder tappade kontakten. Detta upplevde jag var en
performativ agent eftersom genomförandet av lektionen blev rubbad och både vi och eleverna
blev avbrutna i vårt fokus på det som vi höll på med. Sammanflätningen som uppstod mellan
oss och eleverna genom skärmen. Jag upplevde en känsla av att vi tappade kontakten med
eleverna för en stund och att vi ibland fick tänka om helt när det var problem med tekniken.
Eftersom vi syntest på en stor skärm när vi höll lektionerna kunde eleverna se oss bra. Vi
däremot såg inte eleverna så bra eftersom vår skärm inte var så stor när vi använde oss av
datorn som skärm. En annan aspekt också som gjorde att vi inte såg eleverna klart och tydligt
var att webkameran som de använde sig av inte gav så hög kvalité på videon (se figur 5).

Figur 3
Skärmbild från inspelningen av lektion 1. Uppläsning av saga med hjälp av
skärmdelningsalternativet.

38

Figur 4
Skärmavbild från skärminspelningen från lektion 2. Eleverna förkroppsligar sagan Guldlock
och de tre björnarna.

Figur 5
Skärmavbild från skärminspelningen från lektion 2. Eleverna speglar danspedagogens
rörelser

39

En lektion försvann ljudet från klassen under en del av lektionen. Detta gjorde att vi
inte hörde vad som sades i klassen utan klassläraren kommunicerade med oss genom att skriva
i chatten ifall vi frågade någonting eller ifall någon i klassrummet hade någonting att säga.

19.11.2020
Lektion 3
Väldigt mycket strul med tekniken. Ljudet var försvunnet halva tiden av vår lektion. De
hörde oss men vi hörde inte dem. Vi fick snabbt tänka om vår lektion och göra det bästa
av saken och jobba med de förutsättningar vi hade. Redan före vi körde igång med
lektionen var vi medvetna om att stormen som härjade på utanför kunde påverka hur
uppkopplingen till klassen skulle vara. På så vis var vi förberedda på att något med
tekniken kunde strula. (Utdrag ur loggboken)

Eftersom vi inte var där fysiskt var klassläraren den som svarade på sådana frågor
som uppstod under lektionerna som eleverna hade angående praktiska saker i klassrummet. Vi
märkte att eleverna vände sig till klassläraren ifall de upplevde att någonting var osäkert och
att deras relation till klassläraren var en trygg punkt. Spontana frågor blev det klassläraren som
svarade på under lektionerna och ifall det fanns frågor kring uppgifterna som jag och
danspedagogen hade ställde antingen klassläraren dem till oss eller fick eleverna ställa dem
högt i klassen till oss. Klassläraren var också den som fick bestämma vem som fick svara i
klassen när vi ställde frågor. Klassläraren behövde ibland hjälpa till och upprepa vad eleverna
hade sagt för att vi skulle höra. Hen hördes bättre eftersom hen satt bredvid datorn och höll
koll på att alla elever syntest i webkameran. Klassläraren hade också en påverkan på eleverna
genom tillsägningar för att hålla ordningen i klassen som vi inte genom skärmen märkte av
skulle behövas. Ordningen i klassen var svår att uppfatta genom skärmen och därför fick
klassläraren också då agensen i klassen som påverkade eleverna under genomförandet. De
visste att klassläraren var i klassrummet och följde med i undervisningen.
Redan första lektionen när vi skulle köra igång upplevde jag en förväntan och en sorts
trygghet i klassrummet när vi fick videokontakt med klassen. Jag upplevde att eleverna i
klassen var bekväma när de fick sitta vid sina egna pulpeter och vara i klassrummet där de är
vet hur det fungerar och är trygga. Klassrummet som eleverna har befunnit sig i under
lektionerna har alltid varit det samma och är det klassrum där de hade all undervisning för
40

tillfället på grund av att de inte fick gå in i andra klassrum som en följd av Covid-19-pandemin.
Klassrummet som rum blev en performativ agent med pulpeterna som flyttades till sidan,
rummet i sin helhet och plats att röras på och personerna i rummet så som klassläraren och
extra personer som intra-agerade med eleverna och deras känslor (se figur 6). Därför upplevde
jag att eleverna redan från början var bekväma i klassrummet och att köra igång med någonting
nytt. Jag upplevde också att elevernas fokus var på oss och att de var intresserade av att se på
skärmen vad vi gjorde.

Figur 6
Skärmavbild från skärminspelningen från lektion 2. Eleverna speglar varandras rörelser.

5.3 Sammanfattning av resultat
De performativa agenter som påverkade processen att planera och genomföra dansintegrerad
undervisning via digitala medel visade sig under processen samt i analysen av materialet.
Analysen visar att det är performativa agenter som är både mänskliga kroppar och
materialiteter som påverkar processen att planera och genomföra dansintegrerad undervisning
via digitala medel. Covid-19-pandemin, Zoom, skärmen, hemmet, ovissheten, läroplanen,
danssalen, relationen mellan mig och danspedagogen, atmosfären, teknikförutsättningarna,
klassläraren och klassrummet visar på att det är en blandning som gör att man inte endast kan
41

utesluta att det är mänskliga kroppar eller materialiteter som påverkar ens val i
planeringsprocessen av dansintegrerad undervisning via digitala medel. Dessa performativa
agenter intra-agerade och sammanflätades med oss i vår process.
Danssalen, stolarna, skärmen, speglarna, min och danspedagogens relation,
personkemin mellan mig och danspedagogen, tekniken, mikrofonen, nätverksproblemen,
ljudet, klassläraren, klassrummet, pulpeterna var de performativa agenterna som påverkade oss
mest under vårt genomförande av lektionerna. Genom hela genomförandet sammanflätades vi
med eleverna genom skärmen och det som fanns runt om oss och inom oss. Materialiteter som
hade och göra med tekniken hade en stor påverkan på hur vi kunde genomföra våra lektioner.
Vikten av den som är i rummet tillsammans med en när man gör undervisning på distans är av
stor betydelse hur lektionerna genomförs. Alla dessa performativa agenter gjorde att saker
skedde i processen att genomföra dansintegrerade undervisning via digitala medel.
I processen att planera och genomföra dansintegrerad undervisning via digitala medel
är det inte antingen mänskliga kroppar eller materiella kroppar som blir performativa agenter.
Det är en blandning av dem båda som sammanflätas ihop och gör att saker sker.

42

6. Diskussion
I detta kapitel diskuteras först resultatet i relation till tidigare forskning samt slutsatser av
undersökningen. Sedan följer en diskussion om valet av metodologi. Slutligen ges förslag till
fortsatt forskning och konklusion av avhandlingen som en avslutning.

6.1. Resultatdiskussion
Avhandlingens syfte var att utforska processen med att planera och utföra dansintegrerad
undervisning via digitala medel. Efter att ha analyserat, tänkt med och genom den intra-aktiva
pedagogiken har jag kommit fram till att de tidigare nämnda performativa agenterna påverkar
processen att planera och genomföra dansintegrerad undervisning via digitala medel.

6.1.1 Performativa agenter i planeringsprocessen
Resultatet att Covid-19-pandemin fick oss att tänka om och ändra vår planering för att fungera
och genomföras på distans via Zoom visar det samma som Hilli et al. (2019) framför om hur
rummet och plattformen kan påverka och begränsa det man vill uppnå med undervisningen.
Också klassrummet som performativ agent går i linje med det som Hilli et al. (2019) lyfter
fram om att klassrummet och det som finns i klassrummet påverkar undervisningen och
lärandet. I och med att vi visste att eleverna skulle befinna sig i klassrummet och de hade
tillgång till den teknik som de hade, formade vi vår planering utifrån den informationen.
Teknikföruttsättningarna gjorde att vi ibland kände oss begränsade samtidigt som det visade
möjligheter för oss i vår planering. Resultatet att teknikförutsättningarna och skärmen kom att
påverka oss i vår planering sammanfaller med det Raheb et al. (2019) diskuterar om att det kan
uppstå utmaningar med att planera och genomföra undervisning via digitala medel. Likaså
påvisar Heyang och Martin (2020) att tekniken är en faktor som kan påverka hur
undervisningen går till. Vi behövde forma vår undervisning efter de förutsättningar som fanns.
Läroplanen var en performativ agent som i linje med Jusslins (2019a) modell för
danslitteracitet i skolan var en viktig del av planeringen av undervisningen. Varje aktivitet som
vi hade kopplade till läroplanen och vi utformade vår undervisning efter den samt hade
dansspecifika mål för varje aktivitet. Ordkonsten präglade också vår planering då den öppnade
upp för fantasin och på ett lekfullt sätt utforska orden. Så som Jusslin och Forsberg (2021)
diskuterar hur det kroppsliga lärandet är ett medium som kan användas för att utforska i
43

svenska och litteratur präglades vår planering av hur eleverna skulle kroppsligt kunna ta till sig
av sagorna genom kroppen.
Ovissheten i planeringsprocessen var något som påverkade oss väldigt mycket i
början på planeringsprocessen. Genom att vi inte visste om undervisningen skulle bli på plats
eller bli på distans lämnade vi många punkter öppna i vår planering. Detta för att vi inte ville
planera allt färdigt för att sedan behöva ändra om vår planering helt och hållet. Det handlade
om att vi inte ville lägga tid på sådant som sedan inte blir av.
Resultatet att danssalen var en performativ agent var förväntat. Lenz Taguchi (2012)
påpekar att icke-mänskliga kroppar intra-agerar med både mänskliga kroppar och ickemänskliga kroppar. I och med att danspedagogen och jag visste att vi skulle få vara i danssalen
under genomförandet kunde vi planera in hur vi skulle göra och samtidigt ta ut rörelserna så
mycket som möjligt för att eleverna skulle känna en trygghet att våga röra sig samt se exakt
vad vi gjorde.
Relationen mellan mig och danspedagogen samt atmosfären var en performativ agent
i planeringen som var ett väntat resultat i linje med den intra-aktiva pedagogiken som Lenz
Taguchi (2012) presenterar. Jag och danspedagogen sammanflätades i vår planering och
relationen mellan oss samt atmosfären gjorde att planeringen blev genuin och genomtänkt utan
att det fanns något tvivel om någon aktivitet. I och med att vi hade en öppen kommunikation
mellan varandra som var ärlig påverkades vår planering och det skapades en trygghet mellan
oss som gjorde att det också speglade av sig i vår planering. Detta resultat stämmer överens
med det som Jusslin och Østern (2020) beskriver om samarbetet mellan lärare, danskonstnärer
och forskare. Det visade sig att mitt antagande besannades att danspedagogen och jag skulle
ha en central roll i resultatet.
Resultatet att klassläraren var en performativ agent stämmer överens med det som
Jusslin (2020) visar på att läraren är en viktig del i dansen i skolan. Vi hade alltid klassläraren
i åtanke när vi planerade undervisningen i och med att vi själva inte skulle kunna vara på plats.
Klassläraren blev våra händer, ögon och röst i klassrummet. Som Hilli et al. (2019) hänvisar
till att alla ingår i samma ekosystem när det kommer till hybrida läromiljöer så sammanflätades
vi med klassläraren i vår planering av undervisningen.

44

6.1.2 Performativa agenter i genomförandet
Jusslin och Höglund (2020) identifierade åtta performativa agenter som gjorde en
skillnad när kreativ dans integrerades med elevers poesiläsning och skrivning. Dessa
performativa agenter var dikterna de jobbade med, författarskapet, design teamet, den kreativa
dansen, framförande, tid, rytm och rekvisita. Alla dessa performativa agenter gjorde att det
blev en skillnad. Liknande performativa agenter framträdde också i denna studie, såsom min
och danspedagogens relation samt kemin mellan oss som var en av de stora performativa
agenterna i genomförandet av lektionerna. Eftersom samarbetet mellan mig och
danspedagogen fungerade väldigt bra och vi hade en kemi mellan oss som gjorde att
stämningen blev väldigt avslappnad och öppen speglade det också av sig på eleverna. Man
märkte att eleverna också kände av stämningen som infann sig mellan oss och gjorde att de
kände sig bekväma att också dansa i klassrummet.
Under genomförandet gjorde danssalen och stolarna som vi satt på skillnad i vårt
genomförande. Som Jusslin och Höglund (2020) beskriver de åtta performativa agenterna som
de i deras studie kom fram till gjorde också rekvisitan och utrymmet skillnad. Danssalen och
stolarna gjorde att jag och danspedagogen kände oss trygga och kunde ta ut våra rörelser och
samtidigt hitta ett lugn som speglas till eleverna. Klassrummet påverkade eleverna i deras
genomförande och också vi i undervisningen. Eleverna sammanflätades och intra-agerade med
klassrummet under tiden som de dansade. Pulpeterna i klassrummet var en trygghet för
eleverna i början och slutet av lektionerna där de fick starta och sedan landa och reflektera efter
lektionerna. Som Lenz Taguchi (2012) beskriver att det som är runt om oss påverkar oss.
Som Hilli et al. (2019) beskriver den hybrida lärmiljön som ett sätt att sammankoppla
alla

parter

som

deltar

visar

resultaten

i

denna

studie

eleverna/klassläraren/danspedagogen/jag/skärmen/danssalen/klassrummet

också

på

sammanflätas

att
i

undervisningen när den går via skärmen. Det var via skärmen som all undervisning skede och
vi sammanflätades med eleverna, klassläraren, klassrummet, danssalen och skärmen under
lektionerna. Elevernas fokus var på skärmen under tiden som vi hade lektionen och klassläraren
hjälpte oss under lektionerna genom att assistera oss och vara en förlängning av oss i
klassrummet. Det kroppsliga lärande skedde med hjälp av mig och danspedagogen via
skärmen, klassläraren, eleverna och klassrummet de befann sig i. I linje med hur Østern et al.
(2019) beskriver det kroppsliga lärandet så påverkas kroppen av det som sker i nuet och är ett
med nuet. Med hjälp av det som fanns omkring oss och det som skedde inuti och mellan
eleverna/klassläraren/danspedagogen/jag under lektionerna gjorde att en förståelse och mening
45

skapades i det som vi höll på med. Som Lenz Taguchi (2012) framhäver att relationen mellan
ting där man inte kan se en tydlig gräns dem mellan visar på att de är på skilda sätt beroende
av varandra i sin intra-aktion. Detta visar på att allt som finns runt om kring när man genomför
dansundervisning på distans påverkar lärandet och hur man upplever undervisningen.
Som Jusslin (2020) påvisar är det läraren som ska finnas där för eleverna och stöda
dem i lärandet. När genomförandet blev via digitala medel gjorde det att den fysiska närvaron
och kontakten försvann mellan oss och eleverna. Heyang och Martin (2020) menar att detta
kan påverka elevernas inställning och därför visar resultatet också på att tekniken gjorde
skillnad i genomförandet så som tidigare forskning påvisar. Genom att vi hörde eleverna dåligt
på grund av mikrofonen på datorn i klassrummet tog upp ljudet dåligt gick vår kommunikation
med eleverna dels via klassläraren, dels via eleverna själva. Detta gjorde att vår kontakt till
eleverna inte blev lika genuin som den annars skulle ha varit om vi skulle varit där på plats
med eleverna. Klassläraren fick som tidigare nämnt vara våra händer, ögon och öron.
Efter första lektionen visade det sig att inspelningen som jag hade gjort under
lektionen inte blivit så som jag trodde att den skulle bli. Inspelningen visade endast videon av
den parten som pratade. Tekniken var något som strulade för oss från och till. När jag och
danspedagogen spelade musik var det endast vi som visades och därför finns det inte något
inspelat material av eleverna vissa delar av den första lektionen. Endast ljud som kommer från
klassrummet hörs på inspelningen när videon av mig och danspedagogen visas. Detta gjorde
att analysen av materialet från första lektionen blev främst baserad på mina egna upplevelser
och det som syntest och hördes på inspelningen. Nätverksproblem var en performativ agent
som från och till gjorde skillnad i vårt genomförande. Elevernas lärande blev nu som då
avbrutet i och med att vi fick planera om vår undervisning på grund av nätverksproblem. Allt
som hade att göra med tekniken skulle ha kunnat varit annorlunda ifall det skulle funnits bättre
teknikförutsättningar både i klassrummet och för oss i danssalen.

6.2. Metoddiskussion
Valet att använda den konstbaserade forskningen som metod och den intra-aktiva pedagogiken
som tillvägagångssätt var på förslag från handledaren. Den konstbaserade forskningen och den
intra-aktiva pedagogiken passade utmärkt för att undersöka vad som påverkade processen att
planera och genomföra dansintegrerad undervisning via digitala medel. Eftersom det kan ske
oförväntade saker när det kommer till att jobba med tekniska apparater och elever är den
46

konstbaserade forskningen bra på sådant sätt att den formas vart efter undersökningen precis
som Østern (2017) beskriver. Eftersom vi stötte på flera tekniskaproblem under
dataproduktionen var det tacksamt på det viset att det inte gjorde någonting att det blev som
det blev utan att det var en del av processen och undersökningen.
Under dataproduktion stötte vi också på problem med hur materialet skulle spela in.
Till den första lektionen användes Zooms egna inspelningsverktyg för att spela in lektionen.
Efter genomförd lektion märkte vi att det endast hade spelat in den part i samtalet som pratade
under hela lektionen. På så vis syntest mesta delen av tiden jag och danspedagogen på
inspelningen. Detta gjorde att jag fick tänka om med inspelningsmetod. Jag testade mig fram
med Quicktime applikationen som gjorde att man kunde spela in allting som syntes och hördes
på datorskärmen. Efter några prövningar i applikationen föll valet på att använda mig av
Quicktime på grund av att jag då kunde bestämma själv vad jag ville skulle synas på
skärminspelningen. Det var sen också väldigt enkelt att hitta och se på den inspelade lektionen
när filmen direkt kom till skrivbordet på datorn när man avslutade skärminspelningen. Med
Zooms egna inspelningsverktyg behövde man ladda ner filmen från Zooms egna digitala
lagringsmoln.
Det egna intresset för studien och dansen har gjort att metoden har passat väldigt bra
i och med att forskaren inom den konstbaserade forskningen blir väldigt nära det som undersökt
genom att vara aktiv under alla faser så som Østern (2017) och Kara (2020) belyser det. Ivern
att komma framåt och få svar på analysfrågorna gjorde att studien framskred. Det holistiska
tillvägagångssätt där praktik och teori är sammanflätade (Leavy, 2009) i den konstbaserade
forskningen har gjorde att studien kunde studeras genom ett större perspektiv och flera olika
aspekter och infallsvinklar studerades för att nå fram till ett resultat. Valet av de olika
aktiviteterna kunde ha varierats i oändligheterna och valet på just de aktiviteter som det blev
var på grund av känslan som jag och danspedagogen fick i stunden och av erfarenhet av just
de aktiviteterna.

6.3. Konklusion och förslag till fortsatt forskning
Genom att analysera vilka performativa agenter som påverkar oss under planeringen och
genomförandet bidrar avhandlingen med kunskap om vad som kan inverka när man ska planera
och genomföra dansintegrerad undervisning via digitala medel. De performativa agenterna som
framkom påvisar att det finns både mänskliga kroppar och icke mänskliga kroppar som gör
47

skillnad i processen. De performativa agenterna kan hjälpa fortsatt forskning och utveckling
inom dans i skolan via digitala medel. Genom att ta de performativa agenterna i beaktande när
man planerar och genomför dansintegrerad undervisning via digitala medel kan man ha
förutseende och påverka att dessa gör att det blir positiva implikationer. Har den som planerar
och genomför dansintegrerad undervisning via digitala medel de performativa agenterna i
åtanke under processen kan djupare förståelse fås för undervisningen. Dans i skolan är
fortfarande ett fält som har mycket att utforska och därför vill jag uppmuntra till ännu mera
forskning inom fältet. Att forska i vilka digitala medel som skulle lämpa sig bäst för att
genomföra dansintegrerad undervisning är någonting som skulle hjälpa fortsatt utveckling
inom distansundervisning i och genom dans. Genom att integrera dansen i undervisningen kan
lärandet och glädjen hos eleverna gynnas (Lai Keun & Hunt, 2006; Jusslin & Forsberg, 2021;
Steinberg & Steinberg, 2016; Valls et al. ,2019). Förslag till fortsatt forskning är att undersöka
hur dansintegrerad undervisning under en längre tid skulle ha för implikationer på elevernas
lärande och inställning till både ämnet och dansen. Denna avhandling är ett steg mot mera
förståelse av hur dansintegrerad undervisning kan fungera på distans. Avhandlingen kan bidra
med att lärare vågar använda sig av dansen i undervisningen. Alla kan dansa om de bara vill.

48

7. Litteraturförteckning
Anttila,

E.

(2018).

The

potential

of

dance

as

embodied

learning.

Hämtad

från

https://escholarship.org/content/qt3s7118mr/qt3s7118mr.pdf
Anttila, E. (2019/2013). Kroppslig læring og dans: en teoretisk-filosofisk bakgrunn (Översatt av T.P.
Østern). På Spissen forskning/Dance Articulated, Special Issue Bodily Learning, 2019(3), 4572. DOI: http://dx.doi.org/10.18862/ps.2019.503.3
Anttila, E., & Svendler Nielsen, C. (2019). Dance and the quality of life at schools: A Nordic affiliation.
In K. Bond (Ed.), Dance and the quality of life (pp. 327–346). Springer.
https://doi.org/10.1007/978-3- 319-95699-2_19
Eriksson, I. (2020a, 17 Mars). Distansundervisning blir tufft tror experterna – "Vi är väldigt oförberedda
på det här". Vasabladet. https://www.vasabladet.fi/Artikel/Visa/357398
Eriksson, I. (2020b, 11 oktober). Nu övergår skolorna i Vasa till distansundervisning – "Skolorna bättre
rustade nu". Vasabladet. https://www.vasabladet.fi/Artikel/Visa/403920
Forskningsetiska delegationen. (2012) God vetenskaplig praxis och handläggning av misstankar om
avvikelser från den i Finland. Forskningsetiska delegationens anvisningar 2012.
Forskningsetiska delegationen. https://www.tenk.fi/sites/tenk.fi/fi les/HTK_ohje_2012.pdf
Hanna, J. L. (2015). Dancing to learn: The brain’s cognition, emotion & movement. Rowman &
Littlefield.
Heyang, T. & Martin, R. A reimagined world: International tertiary dance education in light of COVID19. Research

in

dance

education,

ahead-of-print(ahead-of-print),

1-15.

https://doi.org/10.1080/14647893.2020.1780206
Hilli, C. (2016). Virtuellt lärande på distans. En intervjustudie med finländska gymnasiestuderande.
(Doktorsavhandling). Åbo: Åbo akademi förlag.
Hilli, C., Toft Nørgård, R., & Holst Aaen, J. (2019). Designing Hybrid Learning Spaces in Higher
Education. Dansk universitetspædagogisk tidskrift, 15(27), ss. 66–82. Hämtad från
https://tidsskrift.dk/dut/article/view/112644

49

Gunnarsson, K., & Bodén, L. (2021). Introduktion till postkvalitativ metodologi. Stockholm University
Press.
Jusslin, S. (2019a). Conceptualizing Dance Literacy: A Critical Theoretical Perspective on Dance in
School. På Spissen forskning / Dance Articulated, Special Issue Bodily Learning, 2019 (1), 2442.DOI: http://dx.doi.org/10.18862/ps.2019.501.3
Jusslin, S. (2019b). Creative dance in the literature classroom: (Re)making meaning and stretching
boundaries. In H. Höglund, S. Jusslin, M. Ståhl& A. Westerlund (Red.), Genom texter och
världar. Svenska och litteratur med didaktisk inriktning–festskrift till Ria HeiläYlikallio[Through texts and worlds. Swedish and literature education–festschrift for Ria HeiläYlikallio](s. 273–288). Turku, Finland: Åbo AkademiUniversity Press.
Jusslin, S. & Höglund, H. (2020). Entanglements of dance/poetry:Creative dance in students’ poetry
reading and writing, Research in Dance Education, DOI:10.1080/14647893.2020.1789088
Jusslin, S. & Østern, T. P. (2020). Entanglements of teachers, artists, and researchers in Pedagogical
environments: A new materialist and arts-based approach to an educational design research
team.

International

Journal

of

Education

&

the

Arts,

21(26).

Hämtad

från

http://doi.org/10.26209/ijea21n26Abstract
Jusslin, S. (2020). Dancing/reading/writing: Performative potentials of intra-active teaching
pedagogies expanding literacy education. (Doktorsavhandling). Åbo Akademi University.
Kara, H. (2020). Creative research methods in the social sciences: A practical guide. (Andra utgåvan)
Bristol University press.
Lai Keun, L. & Hunt, P. (2006). Creative dance: Singapore children's creative thinking and problemsolving

responses.

Research

in

Dance

Education,

7(1),

s.

35-65.

doi:10.1080/14617890600610661
Lamotte, M. (2018). The Integrated Approach Versus the Traditional Approach: Analyzing the Benefits
of a Dance and Transportation Integrated Curriculum. Journal of Dance Education, 18(1), pp.
23-32. doi:10.1080/15290824.2017.1336667
Leandro, C. R., Monteiro, E. & Melo, F. (2018). Interdisciplinary Working Practices: Can Creative
Dance

Improve

Math?

Research

in

Dance

Education,

doi:10.1080/14647893.2017.1354838
Leavy, P. (2009). Method meets art: Arts-based research practice. Guilford Press.
Leavy, P. (2018). Handbook of arts-based research. The Guilford Press.
50

19(1),

p.

74.

Lenz Taguchi, H. (2012). Pedagogisk dokumentation som aktiv agent: Introduktion till intra-aktiv
pedagogik (Åsard, M. k., Övers.; 1. uppl.). Gleerups utbildning. (Orginalutgåvan publicerad
2010)
Leonard, A. E., Hall, A. H. & Herro, D. (2016). Dancing literacy: Expanding children’s and teachers’
literacy repertoires through embodied knowing. Journal of Early Childhood Literacy, 16(3), s.
338-360. doi:10.1177/1468798415588985
Lindqvist, A. (2015). Sagodans för förskola och förskoleklass. I Kunskapande i dans : om estetiskt
lärande

och

kommunikation

(s.

137–148).

Stockholm:

Liber.

Hämtad

från

http://urn.kb.se/resolve?urn=urn:nbn:se:umu:diva-130185
Masadis, G., Filippou, F., Derri, V., Mavridis, G. & Rokka, S. (2019). Traditional dances as a means of
teaching social skills to elementary school students. International Journal of Instruction, 12(1),
pp. 511-520. doi:10.29333/iji.2019.12133a
Raheb, K., Stergiou, M., Katifori, A. & Ioannidis, Y. (2019). Dance Interactive Learning Systems: A
Study on Interaction Workflow and Teaching Approaches. ACM computing surveys, 52(3), 137. https://doi.org/10.1145/3323335
Smith, K., Kulinna, P. H., Vissicaro, P. & Fredrickson, L. (2016). Anthropology, Dance, and Education:
Integrated Curriculum in Social Studies. The Social Studies, 107(1), pp. 28-37.
doi:10.1080/00377996.2015.1094725
Steinberg, C. & Steinberg, F. (2016). Importance of students' views and the role of self- esteem in
lessons of creative dance in physical education. Research in Dance Education, 17(3), pp. 189203. doi:10.1080/14647893.2016.1208646
Utbildningsstyrelsen.

(u.å).

Ordkonst

och

litteratur.

https://www.oph.fi/sv/utbildning-och-

examina/ordkonst-och-litteratur
Utbildningsstyrelsen. (2014). Grunderna för läroplanen för den grundläggande utbildningen 2014.
Helsingfors: Utbildningsstyrelsen.
Valls, R., Black, C. & Lee, M. M. (2019). Five years of integrating science and dance: A qualitative
inquiry of constructivist elementary school teachers. Research in Dance Education, 20(2), pp.
113-129. doi:10.1080/14647893.2018.1550477
Vesterlund, E. (2020). Dansskapande i grundskolan – En systematisk litteraturstudie om tidigare
forskningsresultat. Opublicerad avhandling för pedagogie kandidatexamen. Fakulteten för
pedagogik och välfärdsstudier, Åbo Akademi, Vasa.
51

Youngblood, J. A., & Mazzei, L. (2012). Thinking with theory in qualitative research : Viewing data
across multiple perspectives. ProQuest Ebook Central https://ebookcentral-proquestcom.ezproxy.vasa.abo.fi
Ørbæk, T. & Engelsrud, G. (2019). Skapende dans i en skolekontekst – et forskningsfelt?
Østern, T. P. (2017). Å forske med kunsten som metodologisk praksis med aesthesis som mandat.
Østern, T. P., Dahl, T., Strømme, A., Petersen, J. A., Østern, A.-L.,& Selander, S. (Red.). (2019).
Dybde//læring –en flerfaglig, relasjonell og skapende tilnærming. Universitetsforlaget
Østern, T. P. & Hovik, L. (2017). Med-koreografi og med-dramaturgi som diffraksjon. Journal for
Research in Arts and Sports Education, 1 doi:10.23865/jased.v1.906

52

8. Bilagor
Bilaga 1
Forskningstillstånd för eleverna

Bästa förälder/vårdnadshavare
Under hösten 2020 deltar årskurs i
skola i pilotprojektet Residensprojektet
Dans i skolan som genomförs i samarbete mellan Åbo Akademi i Vasa, Regionala
danscentret i Österbotten och Barnkulturnätverket i Österbotten BARK. Forskningsprojektet
utgör huvudsakligen en del av min magisteravhandling inom pedagogik (avhandlingen
handleds av doktorand Sofia Jusslin och professor Ria Heilä-Ylikallio vid Åbo Akademi).
Projektet ämnar framarbeta nya arbetsredskap och möjliga arbetsformer för dans i skolan
tillsammans med lärare, lärarstuderande och danspedagoger. Min magisteravhandling i
pedagogik har arbetsnamnet Dansintegrerad undervisning via digitala medel och mitt
intresseområde är att undersöka processen av att planera och utföra dansintegrerad
undervisning via digitala medel.
Data samlas in under veckorna 44–46 under tre sessioner. Sessionerna hålls inom ämnet
modersmål och litteratur och ingår i den ordinarie undervisningen. På grund av de rådande
omständigheterna med coronapandemin följer vi skolans regler gällande besök i skolan av
utomstående och utför detta projekt via Zoom i klassrummet. Under dessa tre sessioner
kommer jag och danspedagogen
att utforska hur man kan jobba med dans i
undervisningen genom digitala medel. Datainsamlingen består av skärminspelning av
lektionerna, utvärdering av undervisningen och elevernas material (exempelvis texter, foton,
videor) som de producerar under sessionernas gång.
Jag försäkrar er att allt material som samlas in behandlas i enlighet med forskningsetiska
regler. Detta betyder att inga namn kommer att framgå i rapporteringen, varken på skola,
lärare eller elev. Det insamlade materialet används inom min magisteravhandling och övriga
rapporteringar som utmynnar från mitt avhandlingsarbete. Inget material ges vidare eller
missbrukas. Deltagandet i forskningen är frivilligt och eleverna kan när som helst avbryta sitt
deltagande i forskningen utan att ange orsak. Materialet lagras på externa hårdskivor som
endast projektets medlemmar har tillgång till. Med ert tillstånd kan även delar av det
insamlade materialet användas som exempel inom forsknings-, utbildnings- och
fortbildningssammanhang.
Med detta brev önskar jag och projektets samarbetspartners informera er om
forskningsprojektet och be om ert tillstånd att ert barn deltar i forskningsprojektet. Ni ger ert
tillstånd genom att fylla i och underteckna den medföljande blanketten som lämnas in till
klassläraren senast den 28 oktober 2020. Ifall ni har frågor svarar jag gärna på dem och ni är
välkomna att ta kontakt med mig per e-post (se kontaktuppgifter nedan).

Med vänliga hälsningar,
Erika Vesterlund
erika.vesterlund@abo.fi
Handledare:
Sofia Jusslin
sofia.jusslin@abo.fi

53

Bilaga 2
Forskningstillstånd för eleverna

54

Bilaga 3
Forskningstillstånd för danslärare

Forskningstillstånd för danslärare
till forskningsprojektet Residensprojektet Dans i skolan
Forskningsmaterial:
Jag ger mitt tillstånd att det insamlade materialet får användas i
forskningsprojektet samt i lärarutbildningen, fortbildning och
forskningskonferenser.
Jag ger mitt tillstånd att det insamlade materialet endast får användas i
forskningsprojektet.
Konfidentialitet:
Ja, mitt namn och deltagande i projektet får offentliggöras.
Nej, mitt namn och deltagande i projektet får inte offentliggöras.

_____ / _____ 2020
_______________________________________
Danslärares underskrift
_______________________________________
Namnförtydligande

55

Bilaga 4
Forskningstillstånd för klassläraren

Forskningstillstånd för klasslärare
till forskningsprojektet Residensprojektet Dans i skolan

Forskningsmaterial:
Jag ger mitt tillstånd att det insamlade materialet får användas i
forskningsprojektet samt i lärarutbildningen, fortbildning och
forskningskonferenser.
Jag ger mitt tillstånd att det insamlade materialet endast får användas i
forskningsprojektet.

_____ / _____ 2020
_______________________________________
Danslärares underskrift
_______________________________________
Namnförtydligande

56

Bilaga 5
Utvärderingblankett sida 1/2

Utvärderingsblankett

19.11.2020

Dansa i skolan
Hur tyckte du det var att dansa i skolan?

Vad tyckte du mest om?
________________________________________________________________
Vad tyckte du minst om?
________________________________________________________________
Var det någonting som du tyckte var svårt?
________________________________________________________________
Skulle du vilja ha dans i skolan igen?
Ja

Nej

Varför?
________________________________________________________________

57

Bilaga 6
Utvärderingsblankett sida 2/2

Utvärderingsblankett

19.11.2020

Har du dansat förut?
Ja

Nej

Var och vad har du dansat?
________________________________________________________________

Jag tycker att dansa betyder …
Att man rör på sig med någon annan
Man rör på sig själv
Man gör olika rörelser och steg
Man rör sig hur man vill

Finns det något mera som du vill berätta om att dansa i skolan?
________________________________________________________________
________________________________________________________________

58

