ÅBO AKADEMI

Varför läser elever i årskurs 5–6
skönlitteratur?
En studie kring elevernas egna motiveringar till läsning

Johanna Hedström

Magistersavhandling för pedagogik
Fakulteten för pedagogik
och välfärdsstudier
Åbo Akademi
Vasa, 2021

i

Författare

Årtal

Johanna Hedström

2021

Arbetets titel

Varför läser elever i årskurs 5–6 skönlitteratur?
En studie kring elevernas egna motiveringar till läsning
Referat
Avhandlingen handlar om hur eleverna själva motiverar sin läsning av skönlitteratur, d.v.s. läsning av
litteratur för nöjes skull. Som bakgrund fungerar oron över den minskade läskunnigheten och avsaknaden av
elevernas perspektiv i diskursen om varför vi läser skönlitteratur i skolan.
Syftet med denna avhandling är att undersöka hur eleverna i årskurs 5–6 ser på sin läsning.
Forskningsfrågorna är följande: Hur motiverar eleverna sin läsning av skönlitteratur? Vad stöder och vad
hindrar elevernas läsning? Hur ser elevernas medvetenhet ut kring läsning ?
Teorin bygger på hur man via styrdokument har motiverat och legitimerat litteraturen som en del av ämnet
modersmål och litteratur. Att se sig själv som läsare och vilka olika roller man kan ta på sig som läsare är
också en del av teorin. Tidigare forskning som presenteras handlar om liknande undersökningar där man velat
ta reda på hur eleverna ser på olika typer av läsning i skolan och hur deras motiveringar skiljer sig från
lärarens. Studierna visar att elever och studerande ser läsning som viktigt och att styrdokumenten vill stöda
läslusten men att strävan efter mätbara kunskaper ofta krockar med fritidsläsning.
Som metod används fokusgruppintervjuer och analysen bygger på kategorisering av elevernas svar under
gemensamma teman. Informanterna är 8 elever från en skola i Egentliga Finland. Det är 4 elever från årskurs
5 och 4 elever från årskurs 6. Urvalet skedde med hjälp av en skriftlig uppgift och med hjälp av deras lärare.
Resultatet delades in under de tre forskningsfrågorna. Kort sammanfattat visar resultatet att informanterna
hade mycket att säga om läsning och att det är ett ämne som intresserar. Informanterna kommer i kontakt med
läsning i sin vardag och ser det som en del av sin fritidssysselsättning. Informanterna kunde motivera sin
läsning av skönlitteratur och verkade finna både nytta och glädje av det. För dem var läsning ett verktyg för
skolarbetet och ett sätt att fördriva tiden. För att elevernas läsning ska fungera behövs det de rätta
förutsättningarna. De behöver lugn och ro och en tid och plats som är gjord för läsning. Det är ibland svårt att
reservera tid för läsning i en vardag med många andra fritidsintressen och annan underhållning som lockar.
Andra stöd som kan vara bra för informanternas läsning är rollmodeller och tillgång till böcker på sitt eget
språk och böcker som väcker intresse. Att se sig själv som läsare och vad läsning egentligen är förekommer i
årskurserna 5 till 6 men det finns ännu rum för att utveckla och diskutera med informanterna vad läsning har
för betydelse i skolan och på fritiden.
Sökord / indexord enl.tesaurus
Läsning, fokusgruppintervju, litteratur, läsare, modersmål och litteratur

ii

Innehållsförteckning
1

2

Inledning ......................................................................................................................................... 1
1.1

Bakgrund ................................................................................................................................. 1

1.2

Syfte och forskningsfrågor ...................................................................................................... 3

1.3

Begrepp ................................................................................................................................... 4

1.4

Avhandlingens disposition ...................................................................................................... 5

Teori ................................................................................................................................................ 7
2.1

Varför läsa litteratur? .............................................................................................................. 7

2.1.1 Elva punkter för hur litteraturläsning kan motiveras.............................................................. 7
2.1.2 Grunderna för läroplanen för den grundläggande utbildningen ............................................. 9

3

4

2.2

Att vara läsare........................................................................................................................ 12

2.3

Tidigare forskning ................................................................................................................. 15

Metod ............................................................................................................................................ 20
3.1

Syfte och forskningsfrågor .................................................................................................... 20

3.2

Forskningsansats ................................................................................................................... 20

3.3

Intervju som datainsamlingsmetod........................................................................................ 22

3.4

Genomförande och urvalet av informanter ........................................................................... 23

3.5

Analys ................................................................................................................................... 25

3.6

Etik ........................................................................................................................................ 26

Resultat.......................................................................................................................................... 29
4.1

Hur motiverar eleverna sin läsning av skönlitteratur?........................................................... 29

4.1.1 Nytta – läsning som ett verktyg............................................................................................ 29
4.1.2 Nöje – läsning som en fritidssysselsättning ......................................................................... 31
4.1.3 Nytta med nöje – läsning som en livförsäkring.................................................................... 34
4.2

Vad stöder och vad hindrar elevernas läsning? ..................................................................... 35

4.2.1 Tid – läsningens plats i vardagen ......................................................................................... 36
4.2.2 Miljö – läsning i hemmet och skolan ................................................................................... 37
4.2.3 Tillgång – läsning möjliggjord genom biblioteket och posten ............................................. 39
4.2.4 Det sociala – läsning som en social handling ....................................................................... 40
4.3

Hur ser elevernas medvetenhet ut kring läsning ? ................................................................. 42

4.3.1 Läsarrollen – läsning som en del av identiteten ................................................................... 43
4.3.2 Vedertagna sanningar – läsning i ett större sammanhang .................................................... 44
5

Diskussion ..................................................................................................................................... 47
5.1

Resultatdiskussion ................................................................................................................. 47

5.1.1 Hur motiverar eleverna sin läsning av skönlitteratur?.......................................................... 48
5.1.2 Vad stöder och vad hindrar elevernas läsning? .................................................................... 51
5.1.3 Hur ser elevernas medvetenhet ut kring läsning ? ................................................................ 53
iii

5.1.4 Sammanfattning av resultatet ............................................................................................... 54
5.2

Koppling till teori .................................................................................................................. 55

5.3

Metoddiskussion.................................................................................................................... 60

5.4

Fortsatt forskning .................................................................................................................. 61

Litteraturförteckning ............................................................................................................................. 62
Bilagor ................................................................................................................................................... 65

iv

1 Inledning
I det här kapitlet presenterar jag området och bakgrunden för min avhandling. I korthet
fokuserar avhandlingen på varför elever i årskurs 5–6 läser skönlitteratur och som bakgrund
till det har jag valt att fokusera bland annat på oron över den sjunkande läskunnigheten. För
att komma åt nya perspektiv i den här diskursen har jag valt att fokusera på elevperspektivet.
Motiveringen till detta val ingår i avsnitt 1.1. Sedan följer en presentation av avhandlingens
syfte och forskningsfrågor. Till sist följer en diskussion om begreppen som används frekvent
inom avhandlingen samt avhandlingens disposition.

1.1 Bakgrund
Vad får en elev att plocka upp en bok och läsa den och hur får man fler elever att göra det?
Denna fråga och många andra frågor kring läsning har länge varit aktuella inom skolan och
utbildningsväsendet, främst på grund av oron över den minskande läslusten och kring
förändrade läsvanor. Läsning är i och med den digitala samhällsutvecklingen inte bara att läsa
en tryckt bok. Idag läser vi hela tiden, ofta korta snuttar här och där, på telefonen, plattan eller
datorn. Vi tänker inte ens på det alla gånger. Vad kan en tryckt bok som vi läser för nöjes
skull ge oss? Har det ett annat värde än den övriga läsningen och vilken roll ska det spela i
dagens skola? (Lamppu, 2017.)
Dessa frågor utgör en bakgrund till hur vi legitimerar ämnet modersmål och litteratur i skolan,
med betoning på litteraturen. Att lära sig läsa är en självklar del av skolan tänker de flesta.
Varför ska då skolan stöda läsning av skönlitteratur och läsning för nöjes skull? Borde man
bara fokusera på läsning som ett verktyg för vidare utbildning? Ämnet bytte år 1998 namn
från modersmål till modersmål och litteratur för att betona den kulturella betydelsen som
ämnet också har jämsides med språkdelen men i bakgrunden fanns också en oro över den
minskade läslusten hos eleverna. Det betyder alltså att den här oron länge har varit en del av
diskursen gällande elevers läsning. Man vill också inom utbildningen i Finland betona
litteraturens betydelse eftersom den är en del av ämnets namn. (Bonsdorff, 1999, s. 152–153.)
Som lärare intresserar man sig för elevernas läsutveckling och vilka konsekvenser den har på
deras övriga färdigheter och inlärning. Att kunna läsa är ett viktigt verktyg för den fortsatta
utvecklingen och en stor del av skolarbetet. Det är de flesta överens om. Oron över den
minskande läsningen är också delvis befogad. Pisa-resultatet från 2018 visar att
läskunnigheten bland finländska elever har minskat och fortsätter att sjunka (Undervisningsoch kulturministeriet, 2021). Vad kan man då som lärare göra för att stöda läsningen och vad
1

kan man tänka på? För det första bör man se över hur situationen egentligen ser ut och sedan
vad som får eleverna att läsa. Vad är deras egna motiveringar och vad inspirerar dem till
läsning? Inre motivation är ofta starkare än yttre motivation. Förhoppningen är att läraren kan
fostra eleverna till aktiva läsare som självständigt kan utveckla sin läsning för framtida behov.
Läsningen är som ovannämndes en väldigt central del av skolan och man bör som lärare
reflektera över vad det innebär. Vad är god läsning och vad är din roll som lärare i det? Att
öva läsning i nybörjarklasserna är en självklarhet. Läskoden ska knäckas och språket ska
utvecklas. Men sedan gäller det att hitta motivationen till läsningen och att fortsätta utveckla
läsningen i de högre årskurserna. Elevernas attityder till och förväntningar på läsningen
formas oftast i skolan och som lärare har man möjlighet att utveckla deras läsning genom att
ta reda på dessa attityder och förväntningar. (Mossberg Schüllerqvist & Olin-Scheller, 2011,
s. 30.)
För att få svar på sådana frågor kan man vända sig till forskningen och vad den säger om
fördelarna med att läsa litteratur. Det kan ge flera motiveringar som man som lärare kan
presentera för sina elever. Men om man utgår ifrån att inre motivation är bättre för läslusten
än yttre motivation, kan man då inte fråga de elever som redan är aktiva läsare vad som
motiverar dem i deras läsning och utgå ifrån det?
Frågorna som jag nu har räknat upp är sådana jag har mött i min utbildning för att bli
klasslärare samt ämneslärare i modersmål och litteratur. Jag har följt med diskursen om oron
över den minskade läsningen och de sämre resultaten i läskunnigheten bland våra finländska
elever. Vidare har jag läst flera motiveringar till varför vi ska läsa i skolan, nyttan med läsning
och hur vi kan legitimera litteraturen i skolan. Detta är en god teoretisk bakgrund men jag vill
också undersöka frågan ur ett elevperspektiv för att kunna se på frågan ur elevernas synvinkel.
Jag vill lyfta fram deras röst i den här diskursen och vad de själva tänker om läsning.
För att ta reda på vad eleverna tänker bör man alltså fråga dem. Därför har jag utfört en
intervjuundersökning där jag har intervjuat elever om deras läsning. Tillsammans med
motiveringarna man kan finna i t.ex. styrdokument om hur man legitimerar läsningen av
skönlitteratur i skolan, så kan man se om det finns likheter med det och vad eleverna säger.
Det är min förhoppning att lärare via det kan utveckla diskussionen och stöda sina egna elever
i deras läsning. Det här är grundtanken bakom denna avhandling, nämligen att ur ett
elevperspektiv se på vad skönlitteraturläsning är och vad som motiverar till den för att sedan
kunna locka till mera läsning hos elever och lärare. Jag vill inkludera eleverna som en aktiv

2

del i den här diskursen om litteraturläsning och vad poängen med den är för att stöda
läskunnigheten. Därför är det inte bara en intervju utan en fokusgruppintervju där eleverna
tillsammans kan ta stöd av varandra när de diskuterar ämnet läsning. Mer information om hur
jag har gått till väga i min undersökning presenteras i metodkapitlet.
Läsning i sig är ett väldigt brett område som ser ut på många olika sätt i dagens samhälle.
Många läser idag men variationen är stor. För att begränsa avhandlingen har jag satt fokus på
skönlitteraturen. Vad skönlitteratur innefattar definierar jag i delkapitlet om begrepp men kort
sagt handlar det om elevernas läsning för nöjes skull. Avsikten är att studera läsning som inte
ger en direkt uppenbar fördel som fakta eller färdigheter inom t.ex. andra digitala medier. I
den här avhandlingen vill jag ringa in elevernas intresse för skönlitteraturen eftersom det finns
en oro över att den skulle vara för liten. Fokuset kommer också ligga på de äldre eleverna,
d.v.s. elever i årskurs 5–6 eftersom de redan har läst i några år, och de har alltså knäckt
läskoden och kan ha lättare att formulera motiveringar till varför de läser än yngre elever. De
är också i den åldern då man ofta går igenom en bokslukarperiod (Mossberg Schüllerqvist &
Olin-Scheller, 2011, s. 30). De är aktiva läsare som kan komma med längre och djupare svar.
Avsikten är inte att presentera någon helhetsbild. Förhoppningen är att hitta vad som
inspirerar de här eleverna och lyfta det för att kunna motivera läsning utgående från elevernas
behov och inte endast från t.ex. vad styrdokumenten säger.
Det kan vara fortfarande svårt att nå de som inte vill läsa via aktiva läsares synvinkel men
förhoppnigsvis ska de här motiveringarna vara mer konkretiserade och anpassade efter elevers
behov. Via en diskussion om motiveringar till varför man läser kan man öppna upp en bredare
diskussion om läsning. Motiveringar till varför man läser kan vara högst personliga men t.ex.
hinder och stöd för ens läsning kan vara mer generaliserbara och användas av lärare i
undervisningen. Det går inte heller att förutse vad eleverna kommer vilja diskutera när jag
genomför intervjuerna. Därför håller jag det också öppet vad eleverna kommer välja att
fokusera på. Hur de ser på sin läsning och läsning i allmänhet utgör därför en del av den här
undersökningen. Detta kommer återspeglas i avhandligens syfte och forskningsfrågor.

1.2 Syfte och forskningsfrågor
Syftet med denna avhandling är att undersöka hur eleverna i årskurs 5–6 ser på sin läsning.
Med läsning syftas det i första hand på elevernas fritidsläsning, läsning för nöje och läsning
av skönlitteratur. Men läsning kopplat till skolan eller skolarbetet exkluderas inte.

3

Med forskningsfrågorna vill jag specificera vad det är jag vill ta reda på gällande elevernas
syn på läsning och hur dessa frågor hör ihop. Det handlar alltså om elevernas svar,
elevperspektivet och hur de ser på läsning som diskurs. Forskningsfrågorna ska fungera som
stöd när jag analyserar mitt material:

– Hur motiverar eleverna sin läsning av skönlitteratur?
– Vad stöder och vad hindrar elevernas läsning?
– Hur ser elevernas medvetenhet ut kring läsning ?

Den första forskningsfrågan syftar på det övergripande syftet med avhandlingen. Det handlar
om att hitta elevernas motiveringar till varför de plockar upp en bok. Vilka kategorier kan
man placera deras motiveringar och har de någon gemensam grund med den etablerade
diskursen hos aktiva inom utbildningen och hur de ser på varför man läser litteratur i skolan?
Den andra forskningsfrågan fokuserar på de mer konkreta sidorna i elevernas svar. Finns det
något som stöder eller hindrar deras läsning och kan man som lärare då eliminera hindren
eller utveckla stöden? Den tredje forskningsfrågans syfte är att fånga upp hur eleverna ser på
läsning som en helhet. Är svaren som kommer från eleverna deras egna? Vet de varifrån deras
uppfattningar kommer? Finns det något de själva vill lyfta fram eller kritisera? Kort sagt vill
jag veta hur deras medvetenhet ser ut kring läsning.

1.3 Begrepp
I avhandlingar finns det återkommande begrepp. Det kan variera hur etablerade, smala eller
specifika de är för sitt område. Begreppen man använder bör man därför definiera i början av
sin avhandling, speciellt om man kan tolka dem på flera sätt. Det underlättar läsningen av
avhandlingen i fortsättningen.
I den här avhandlingen finns det inga begrepp som är nya eller ovanliga, utan de flesta går att
definiera i samband med när de presenteras som en del av teorin. Däremot finns det två
återkommande begrepp som går att tolka på flera sätt och för att underlätta läsningen av
avhandlingen bör de definieras efter hur jag förstår dem och använder dem i den här
avhandlingen. Begreppen är läsning och skönlitteratur, begrepp som man möter ofta och är en
del av den allmänna diskursen. Jag definierar dem inte för att det skulle vara stora oenigheter
om vad de handlar om. Jag definierar dem i den här avhandlingen för att undvika missförstånd
4

och förklara vad jag inkluderar eller exkluderar i min användning av begreppen i denna
avhandling.
Läsning är ett verktyg för att avkoda text så att man kan förstå den. Det är mentala processer
som leder till att man kan återskapa det texten vill förmedla. De flesta forskare inom ämnet är
överens om det här och hur läsningens olika delar ser ut. (Elbro, 2021.) Oenigheter kring
begreppet handlar i det här fallet om hurdana texter och läsningar som inkluderas i den här
avhandligen. I Grunderna för läroplanen för den grundläggande utbildningen 2014 har man
sju områden som tillsammans bildar en mångsidig kompetens som är en del av målen. Den
fjärde kompetensen är multilitteracitet. Begreppet kopplar man till det vidgade text- och
språkbegreppet. Texter kan innebära allt från verbala till visuella och auditiva system och
eleverna ska kunna tolka dessa texter i skriven, talad, tryckt form. (Utbildningsstyrelsen,
2014, s. 22.) Jag har valt att inte ta med alla dessa former för att begränsa min avhandling. För
det första är det eleverna, informanterna som i första hand får definiera sin egen läsning men
jag väljer att fokusera på läsning av tryckt text, en fysisk bok eller en bok i digital form. Det
är det som begreppet läsning i den här avhandligen syftar på. Dock påverkar naturligtvis det
vidgade textbegreppet och multilitteracitet, det går inte att utesluta då det är en del av
undervisningen. Vid behov diskuteras det t.ex. om någon informant vill inkludera det i sin
förståelse av läsning.
Skönlitteratur är ett omdebatterat begrepp eftersom det kan rymma mycket. Det är också
därför jag valt det här begreppet istället för t.ex. barnlitteratur som kan begränsa hur jag ser på
barnens läsning. Svenska Akademiens Svensk ordbok definierar det som ”litteratur som är
skriven med konstnärliga ambitioner och (normalt) inte enbart är avsedd att ge en
faktabetonad verklighetsbeskrivning” (Svenska Akademien, 2021). Jag ser skönlitteratur som
böcker som eleverna själva väljer att läsa på sin fritid, det kan vara äventyrsböcker d.v.s.
fiktion, serier som Kalle Anka men också faktaböcker för barn och unga som inte är
läromedel. Så länge informanterna läser det och vill diskutera det de läser så är det en del av
skönlitteraturen som jag inkluderar.

1.4 Avhandlingens disposition
Avhandlingen består av fem kapitel. Avhandlingen inleds med en inledning som presenterar
avhandlingens bakgrund och undersökningens relevans. Syftet och forskningsfrågorna
presenteras, även centrala begrepp och avhandlingens disposition. Följande kapitel, det andra
kapitlet, tar upp teorin bakom avhandlingen samt tidigare forskning. Tredje kapitlet
5

presenterar metoden, forskningsansatsen, genomförandet och urvalet samt etiken bakom
undersökningen. Fjärde kapitlet presenterar resultatet, uppdelat enligt forskningsfrågorna, och
i det femte kapitlet diskuteras resultatet, teorin, metoden och avhandlingen i sin helhet. Det
hela avslutas med förslag till fortsatt forskning.

6

2 Teori
För att kunna förstå eleverna som läsare och deras motiveringar till sin läsning så kommer
teorin i denna avhandling fokusera på just motiveringar till litteraturläsning i skolan, läsare
och läsning. Först presenteras vad forskningen och styrdokument säger om just motiveringar
till läsning i skolan med fokus på skönlitteratur. Bland annat de motiveringar som Magnus
Persson sammanställt från diverse svenska styrdokument kommer presenteras. Detta
kompletteras med hänvisningar till den finländska läroplanen, Grunderna för läroplanen för
den grundläggande utbildningen 2014, eftersom det är den som gäller och den som lärarna
vars elever jag intervjuat följer. Därefter presenteras läsare och läsning. Hur och vad eleverna
läser påverkas av deras roller som läsare. Även tidigare forskning inom ämnet kommer
presenteras, vad som har tidigare undersökts och vad man då kommit fram till.

2.1 Varför läsa litteratur?
Varför man läser finns det många svar på. Ett sätt att se på det är att läsa vad skolorna och
styrdokumenten säger om litteraturläsning i skolan. Frågan lyder hur utbildningen legitimerar
litteraturen som en del av ämnet modersmål och litteratur i skolan.
2.1.1 Elva punkter för hur litteraturläsning kan motiveras
I sin bok Varför läsa litteratur? – Om litteraturundervisningen efter den kulturella
vändningen skriver Magnus Persson om hur man ser på skönlitteratur inom svenska1 i dagens
digitala samhälle. Med den kulturella vändningen syftar författaren på hur de nyare
läroplanerna i Sverige har lyft fram begreppet kultur tillsammans med estetik och medier.
Detta

gäller

alla

läroämnen.

Vändningen

kopplas

till

mångfalden

och

dagens

identitetssamhälle. Persson är dock kritisk till att begreppen inte har problematiserats.
(Persson, 2007, s. 28–29, 32.)
Inom litteraturstudier i universitet har denna kulturella vändning både öppnat upp vad
litteratur betyder och snävat in det. Det finns ingen kanon av böcker enligt styrdokumenten
som man som studerande måste läsa, samtidigt som litteraturen tolkas efter ideologier samt
vilken kultur verket tillhör. Kritiker är rädd att litteraturen blir bara politik och teorier, de
tolkar att läsning för glädje inte räcker. Dock verkar detta inte stämma överens med hur ämnet
på universiteten i Sverige såg ut år 2005. Det konstaterades i boken att ämnet inte förändrats
lika kraftigt som man befarat genom att läsa kursplanerna. Dock kunde Persson utläsa en
osäkerhet kring vad ämnet skall innebära i grundskolan utan kanon. Persson tar upp
1

I Finland heter ämnet modersmål och litteratur.

7

spänningen mellan kulturarv och mångkultur, samt läroplanen och läromedlen. (Persson,
2007, s. 64–70, 87, 90.)
Hur man legitimerar ämnet, alltså hur man motiverar ämnet i skolan, är en viktig fråga för
Persson. Början på denna diskussion i Sverige inträffade under 1800-talet. Före det var det
latin som gällde men man motiverade att man skulle läsa svenska för fosterlandet. Denna
motivering håller dock inte idag. (Persson, 2007, s. 108.)
Ämnet, svenska och litteratur, ses som en självklarhet i dagens skola men det finns
motiveringar i styrdokumenten för hur man legitimerar ämnet. Persson har samlat
motiveringar från flera läroplaner, andra styrdokument och läromedel i Sverige för att hitta
hur man motiverar elevernas litteraturläsning. (Persson, 2007, s. 13–17.)
Nedan följer en lista som sammanfattar i 11 punkter de motiveringar till litteraturläsning som
Persson kunde hitta i de dokument han granskade. Litteraturläsning för eleverna enligt detta
finns för att det:

1. Ger upplevelser.
2. Ger kunskap.
3. Är språkutvecklande.
4. Utvecklar och stärker personliga identiteten.
5. Stärker den kulturella identiteten.
6. Ger förtrogenhet med kulturarvet.
7. Ger kunskap och därmed förståelse/sympati för kulturell mångfald.
8. Främjar goda läsvanor.
9. Motverkar odemokratiska värderingar.
10. Skapar empatiska, toleranta och demokratiska elever.
11. Ger kunskap om litteratur, litteraturhistoria och litterär terminologi, och sådana kunskaper gör eleven
till en bättre läsare. (Persson, 2007, s. 123–137.)

Punkterna 1–3 ser Persson som traditionella, lite svagare som ensamma motiveringar och de
kan också tolkas mer som medel än egenvärde för ämnet. Fjärde punkten tar upp vikten i
dagens samhälle av att kunna uttrycka sig väl, samt förstå andra. Kommunikation, kulturarv
och identitet syns i punkterna 5–7. Det nya i punkt åtta som ändrat från tidigare läroplaner är
8

att fienden mot den goda litteraturen är borta, det blir upp till läraren att tolka vad som anses
som god litteratur. Punkterna 9–10 fungerar inte automatiskt bara för man läser, man måste
kunna tolka det man läser. Punkt elva har fått en allt mindre roll i de nyare läroplanerna.
(Persson, 2007, s. 123–137).
2.1.2 Grunderna för läroplanen för den grundläggande utbildningen
Perssons sammanfattande lista är en bra överblick men den är redan 13 år gammal och baserar
sig på utbildningen i Sverige. Jag har intervjuat elever i grundskolan, årskurserna 5–6 och
deras lärare har baserat sin undervisning på de finländska styrdokumenten. Det relevanta här
är målen och innehållet som den gällande läroplanen, Grunderna för läroplanen för den
grundläggande utbildningen 2014, förkortas Glgu 2014, har satt ut. Här följer några exempel
för att exemplifiera hur Glgu 2014 tar upp litteratur inom ämnet modersmål och litteratur för
årskurserna 3–6. Citaten är hämtade från läroämnets uppdrag och mål. I samband med citaten
kommer Perssons lista också diskuteras, det är dock viktigt att notera att hans lista är en
sammanställning av flera olika dokument medan Glgu 2014 är en. Men en jämföresle mellan
dessa kan visa på skillnaderna och likheterna mellan Sverige och Finland, mellan då och nu.

Läroämnet modersmål och litteratur har som uppdrag att utveckla elevernas språk-, text- och
kommunikationsfärdigheter, att stimulera eleverna att bli intresserade av språk, litteratur och övrig kultur
och bli medvetna om sig själva som kommunikatörer och språkanvändare. (Utbildningsstyrelsen, 2014,
s.172.)

Fokuserar man på färdigheterna här i detta ovanstående citat så passar detta citat med
Perssons punkt tre om att litteraturundervisningen är språkutvecklande. Dock görs inte
kopplingen fullt ut mellan färdigheterna och litteratur, snarare fokuserar man på intresset för
litteratur och hur det ska göra eleven mer medveten som språkanvändare. Även punkt fem om
den egna kulturella identiteten passar i och med målet att stimulera elevernas intresse för
litteratur och övrig kultur.

Kreativiteten stärks och fantasin får möjlighet att utvecklas på ett mångsidigt sätt genom att eleverna
bekantar sig med litteratur som är lämplig för deras ålder och språkfärdighet. Litteraturen vidgar även
elevernas uppfattning om sig själva som språkanvändare, skapar band till den egna kulturen och vidgar
förståelsen för andra kulturer. (Utbildningsstyrelsen, 2014, s.172.)

9

Utöver punkter som Persson tog fram vill jag här, i det ovanstående citatet, ta fasta på att det i
Glgu 2014 står att litteraturen ska vara lämplig för elevernas ålder och språkfärdighet. Annars
fastställer Glgu 2014 inte vad eleverna ska läsa. Det finns alltså ingen kanon. Här igen syns
punkt fem av Perssons lista om den kulturella identiteten men även punkt 4 och punkt 6 om
identitet och kulturarv.

Läs-

och

skrivstrategier

är

centrala

metakognitiva

färdigheter

som

ska

betonas

inom

modersmålsundervisningen. (Utbildningsstyrelsen, 2014, s.172.)

I det här ovanstående citatet är det åter fokus på färdigheterna, det är språkutvecklande som
punkt tre i Perssons lista lyfter fram. Punkterna som Persson presenterade tar inte upp exakt
vad som ska vara språkutvecklande. I det här citatet från läroplanen har man delat upp det i
läs- och skrivstrategier, det här gäller alltså hela ämnet, inte bara själva läsningen.

Syftet med litteraturundervisningen är att väcka läslust, stödja eleverna i att få och dela med sig av
läsupplevelser, fördjupa kulturkännedomen, stödja den etiska utvecklingen och att berika elevernas språk
och fantasi. (Utbildningsstyrelsen, 2014, s.172.)

Det här ovanstående citatet inleder med att det här är hela syftet för litteraturundervisningen.
Syftet är att väcka läslust, något som inte direkt tangeras i Perssons punkter. Det går att läsa in
läslust i punkterna åtta om goda läsvanor och sista punkten, punkt elva, om att göra eleven till
en bättre läsare. Men en punkt om att det ska vara roligt att läsa saknas. Vidare betonas igen
upplevelser och kulturkännedom som även Persson nämnde men här tar man också in den
sociala aspekten av att eleverna ska kunna dela med sig av sina upplevelser. Punkt 9 om att
motverka odemokratiska värderingar syns i att man ska också stödja den etiska utvecklingen
hos eleverna enligt Glgu 2014. Även punkt tio går att knyta till det. Sedan återkommer målet
med att berika språket, alltså litteraturundervisningen ska vara språkutvecklande. Att också
berika elevernas fantasi verkar inte Perssons punkter ta upp men det tar Glgu 2014 upp. Det
går att koppla det samman med läslust och att det ska vara roligt att läsa. Man kan
argumentera för att punkt ett om upplevelser innefattar glädje som upplevelse men det
väsentliga är att Persson inte hade en punkt som endast fokuserar på läslust eller läsglädje.

10

Att innehållet i modersmåls- och litteraturundervisningen görs meningsfullt är en viktig motivationsfaktor
för eleverna. Motivationen och intresset stärks genom att man i undervisningen utgår från barnens och de
ungas språkvärld och erfarenheter och vidgar dessa samt låter eleverna göra egna val och vara aktiva
aktörer. Det är också viktigt att man inom undervisningen beaktar elevernas egna textvärldar och
erfarenheter och breddar dessa. (Utbildningsstyrelsen, 2014, s.172–173.)

I det här ovanstående citatet lyfter Glgu 2014 fram motivation till att läsa. Motivationen är en
central del av undersökningen i och med frågan hur eleverna läser och varför. En del av
undersökningens syfte är att ta reda på elevernas motivering till varför de läser, vilket då
tangerar med deras motivation till att plocka upp en bok och vara en del av
litteraturundervisningen. I Glgu 2014 vill man alltså höja elevernas motivation och för att
stöda det ska man som lärare utgå ifrån eleverna själva. Att Glgu 2014 beskriver det pekar på
att det är något även utbildningen ser som viktigt. För att skapa den här motivationen vill man
utgå ifrån inre motivation hos eleverna. Man utgår främst från elevernas egna språkvärldar
och erfarenheter samt deras val och från det då utvidgar man sedan deras texturval. Punkt fyra
i Perssons lista med att stärka elevens personliga identitet passar, även punkt elva om att göra
eleverna till bättre läsare genom kunskap i det litterära. Det tyder på en balansgång från
lärarnas sida, till att uppmuntra elevernas eget läsande men också handleda eleverna så att det
sker en utveckling inom det. Valet av att beskriva eleverna som aktiva aktörer tyder på att
man i Glgu 2014 vill betona den sociala aspekten av litteratur och läsningen.

Målet för undervisningen är att väcka elevens intresse och ge redskap för att göra språkliga iakttagelser,
utveckla ett läsintresse och för att uttrycka sig på olika sätt. Undervisningen ska även erbjuda läs- och
språkupplevelser. (Utbildningsstyrelsen, 2014, s.173.)

Ovanstående citat från Glgu 2014 fokuserar på elevernas egna intressen, specifikt för att få i
gång det. Samtidigt ska undervisningen också ge redskap för språkliga iakttagelser. Vad
dessa redskap är specificeras inte här men det står att undervisningen ska erbjuda både läsoch språkupplevelser. Det är möjligt att tolka texten som att eleverna ska få bekanta sig med
texter för att lära sig hur språket är uppbyggt. Detta går att koppla till Perssons punkter: 1. ger
upplevelser, 2. ger kunskap samt 3. är språkutvecklande.

Varierande texter och böcker som eleverna själva valt och som intresserar dem ska användas i
undervisningen. Elevernas läsupplevelser ska breddas. (Utbildningsstyrelsen, 2014, s.173.)

11

Detta ovanstående citat fortsätter på det som den föregående tog upp, läsupplevelser. Som
Perssons punkter tog upp så har man tagit bort ”fienden” mot den goda litteraturen. Glgu 2014
har inte heller någon definition på vad en god litteratur är eller någon kanon. Här lyfter
läroplanen också fram att eleverna ska läsa varierande texter och att eleverna själva ska få
välja vad de ska läsa. Det talas inte direkt om något kulturarv som Persson tog upp i sina
punkter men Glgu 2014 förespråkar för att läsupplevelserna ska breddas. Här har jag citerat
ett av målen, förkortat M:

M8 stödja eleven i att öka sin litteraturkunskap och att utveckla sitt intresse för barn- och
ungdomslitteratur och medietexter samt ge möjlighet till positiva läsupplevelser som eleven kan dela
med sig av bland annat i multimediala miljöer. (Utbildningsstyrelsen, 2014, s.175.)

Intervjuerna och intervjufrågorna i min undersökning kommer fokusera på skönlitteratur,
böcker främst, men litteraturundervisningen har utvecklats och det bör nämnas att läroplanen
lyfter fram multimodala texter. Mycket som läses idag är inte endast böcker utan mycket läses
på t.ex. internet. Här lyfter Glgu 2014 vikten av att eleverna kommer i kontakt med båda.
Punkt 11 i Perssons lista om litteratur kunskap syns också här i läroplanens mål.
Det finns alltså flera gemensamma beröringspunkter mellan Perssons sammanfattande lista
utgående från svenska styrdokument och vad Glgu 2014 lyfter fram. Båda två lyfter fram
upplevelser och språkutveckling när det gäller litteraturundervisningens uppgift. Båda
texterna lyfter även fram bredden och kulturarvet som litteraturen ska förmedla. Båda texterna
har också frångått från att säga direkt vad eleverna ska läsa.

2.2 Att vara läsare
Avhandlingens frågeställning berör två aspekter av läsning, varför man läser och vem som
läser. Undersökningen i avhandlingen fokuserar på att undersöka hur eleverna i årskurs 5–6
ser på sin läsning Att intervjua elever i årskurs 5–6 är intressant eftersom man har benämnt
åldern 10–12 som en bokslukarålder, dock kan den tiden av ”heavy reading” inträffa vid olika
åldrar. Det är ändå många som i den åldern knäckt läskoden, uppnått ett flyt i sitt läsande och
kan börja läsa mera på egen hand. (Mossberg Schüllerqvist & Olin-Scheller, 2011, s. 30.)
Det finns flera möjliga öppningar till ämnet att vara läsare, den här teoridelen börjar från
Mossberg Schüllerqvist och Olin-Scheller samt deras introduktion till läsarbiografier.
12

Läsarbiografier är ett arbetssätt som ger läsaren en möjlighet att definiera vad läsning betyder
för en själv samt problematiserar begrepp som text, läsare och läsning. Man kan även ta upp
samhällsfrågor via ens läsning. (Mossberg Schüllerqvist & Olin-Scheller, 2011, s. 24.)
I den här avhandlingen används inte läsarbiografier direkt som en metod för att samla in
material. Dock har det här arbetssättet punkter som berör min undersökning. Det handlar om
liknande frågor och vad som kan påverka elevernas bild av sig själv som läsare.
När man ställs inför en uppgift som en läsarbiografi måste man identifierar sig själv som
läsare. När och hur man började läsa och vilka berättelser som har varit centrala för en själv är
vanliga frågeställningar i en läsarbiografi. Ofta presenterar man detta med hjälp av en
tidslinje. På tidslinjen kan det också förekomma multimodala berättelser eftersom få läser
bara skönlitteratur. Bilden av vem som är läsare blir snävare om man begränsar vilken sorts
text som räknas till läsarbiografin. Därför bör man ta med flera olika sorters texter när man
ber eleven identifiera sig själv som läsare. (Mossberg Schüllerqvist & Olin-Scheller, 2011, s.
24.)
Att vara läsare innebär att man utför läshandlingar, med andra ord man har kunskaper inom
litteraciteter eller läsfärdigheter. Man är dock inte ensam i sin läsning, aktiviteter som berör
litteracitet innehåller ofta faktorer som är sociokulturella. Du som läsare handlar om att andra
kan se dig som läsare, t.ex. genom att du diskuterar böcker. Det ger också uttryck för den
individuella personens men också gruppens attityder gentemot läsning. (Mossberg
Schüllerqvist & Olin-Scheller, 2011, s. 26.)
Forskning visar ofta på att gruppens attityder påverkar gruppmedlemmarnas läsvanor. I grova
drag läser pojkar mer multimodalt, samtidigt som man är orolig för deras sjunkande resultat
inom läsning. Både pojkar och flickor hämtar sin läsning från populärkulturen men flickor
fokuserar ofta på relationer och pojkar på action och humor när de väljer skönlitterära böcker.
Ens sociala bakgrund kan också påverka ens attityd till läsning. (Mossberg Schüllerqvist &
Olin-Scheller, 2011, s. 27.)
Utöver bakgrunden och det sociala sammanhanget utvecklas man genom åren som läsare.
Appleyard har samlat läsare i fem olika roller som en läsare kan ta på sig genom de olika
stadierna i ens läsutveckling. Den första rollen är den lekande läsaren, följt av läsaren som
hjälte, läsaren som tänkare, läsaren som tolkare samt den pragmatiska läsaren. Dessa är
väldigt generella och säger inget om den individuella läsaren men det är ett sätt att ordna ett
annars ganska brett område i ett överskådligt system. (Appleyard, 1994, s. 14 –16.)
13

Den första rollen som den lekande läsaren börjar redan innan barnet lärt sig läsa. Många barn
blir bekanta med berättelser via t.ex. föräldrar som läser för dem. Detta innebär att barnen blir
bekanta med strukturen i berättandet och läsningen. Boken finns med som ett konkret objekt
som går att ta i, bläddra i och bilder att se på. Barnens kognitiva färdigheter är ännu inte
fulltutvecklade i det här stadiet, de greppar t.ex. inte ännu metaforer och mer bildligt tal. De
sätter gärna sig själva med in i berättelserna eftersom de fortfarande har ett egocentriskt
tänkande. Det finns även studier som visar på att 4–5 åringar har en välutvecklad fantasi, så
det egocentriska tänkandet och begränsningarna behöver inte ha ett stort inflytande. Barnens
förmågor utvecklas mycket under den här tiden. Från berättelser kan barnen t.ex. utveckla
känslomässig förståelse genom att sätta berättelserna i relation till dem själva. Leken anses
som viktig för den här utvecklingen. Eftersom barnen inte läser eller endast lyssnar utan
interagerar med den som läser så passar beskrivningen som den lekande läsaren. (Appleyard,
1994, s. 21–22, 28–29, 33, 37, 54.)
Den andra rollen med läsaren som hjälte följer under den senare delen av barndomen. Då har
barnet lärt sig läsa, ofta via skolan. I samma väva utvecklas barnets förmågor och den sociala
sfären växer från att vara endast hemmet till att innefatta flera miljöer. Barnens värld har växt
samt deras inre också, genom läsning kan barnet undersöka och organisera dessa. Samtidigt
har läsning blivit en anti social verksamhet, läsaren som hjälte läser ofta för sig själv till
skillnad från den lekande läsaren som inte läser själv utan interagerar med andra för att ta del
av berättelser. På samma gång ser barnet ofta sig själv som den centrala karaktären i
berättelsen, hjälten. (Appleyard, 1994, s.58–60.)
Den här gruppen av läsare är ofta i skolåldern, den åldern som den här avhandligen berör.
Appleyard har här också beskrivit vad det är som skolbarnen läser. Informationen är redan
ganska gammal men det kom fram två intressanta grupper av böcker som skolbarn läser. För
det första läser de böcker för att få mera kunskap. För det andra kan all fiktion som barnen
läser kallas för någon form av äventyr. Detta är en grov generallisering men det ger en
fingervisning kring var intresset ligger. Som exempel nämns Bilbo – En hobbits äventyr och
Häxan och lejonet. Böcker som liknar den nu populära serien Harry Potter (Ebbe, 2019).
Dock behöver inte alla äventyrsböcker innehålla exotiska inslag som fantasy, snarare handlar
det om en struktur som upprepas. Äventyrsböckerna och deras struktur är svårare än de
böcker som yngre barn läser men enklare än de som vuxna läser, det är fokus på dialog och
snabb handling, karaktärer som är onda eller goda. (Appleyard, 1994, s. 60–62.)

14

Nästa läsarroll brukar inträffa kring tonåren, det går lite utöver den här avhandligens
målgrupp men eftersom det inte finns några tydliga gränser är det av intresse att ta upp vilken
läsarroll som kommer efter läsaren som hjälte. Det handlar om läsaren som tänkare. Tonåren
är nästa utmärkande steg i livet med flera utvecklingsområden. Det är en konfliktfylld ålder
med barndomen och en mognare identitet som möts. När det gäller läsning är det inte så att
barn inte tänker på känslor som finns i berättelserna men de är ofta kopplade till yttre faktorer.
I tonåren är känslorna, upplevelserna och tankarna i fokus. Det inre ses som det autentiska.
Tonåringen kan utgå ifrån andras perspektiv och mer hypotetiska scenarion. De läser mer
omväxlande men mindre än i skolåldern. (Appleyard, 1994, s.94, 96–99.)
De två sista rollerna som tolkare samt den pragmatiska läsaren behandlas inte här. Kort sagt
studerar tolkaren litteraturen systematiskt, den pragmatiska läsaren kan läsa för flera olika
orsaker och medvetet väljer hur de ska läsa för de olika läsningarna (Appleyard, 1994, s. 14 –
15). Det här gäller inte eleverna för den här avhandlingen.

2.3 Tidigare forskning
Det har forskats mycket om elevers läsning tidigare. Inom läsning finns det flera aktuella
frågor men de som berör den här avhandlingen handlar mer om legitimeringsfrågan av ämnet
i skolan samt elevernas motivation. Varför man läser skönlitteratur i skolan är en aktuell fråga
som syns i dagens debatt. Det blir det t.ex. när läroplaner ska skrivas och man måste kunna
legitimera ämnet och dess innehåll återigen. Tidigare tog jag upp vad den nuvarande
läroplanen, Grunderna för läroplanen för den grundläggande utbildningen 2014, säger samt
hur man kan legitimera litteraturundervisningen på ett mer allmänt plan via Perssons
sammanställning. Detta följdes av en del om vad en läsare är. Nu följer exempel på tidigare
forskning inom just dessa områden.
Ett exempel är Heidi Höglunds artikel, Modersmål – och litteratur? Föreställningar om
litteraturundervisning i de finländska läroplansgrunderna. I den tar hon upp frågor kring
legitimeringen av litteraturundervisningen (Höglund, 2019, s. 185). Där lyfter hon fram hur
det redan länge har funnits en oro i Finland från politiskt håll över den minskade
läskunnigheten och läslusten (Höglund, 2019, s. 186). Höglund anser att ställa sig frågan
varför läser vi skönlitteratur i skolan inte är något som ska hota litteraturundervisningen.
Tvärtom kan det hjälpa till att belysa vilka föreställningar som finns inom ämnet (Höglund,
2019, s. 186). Det är det som Höglunds artikel ska svara på, vilka föreställningar som kommer
fram i den nuvarande läroplanen (Höglund, 2019, s. 187). Som metod använder Höglund
15

kvalitativ textanalys, ett induktivt analysarbete som följer forskningsfrågan: ” Vilka argument
för litteraturläsning och vilka motiv för litteraturundervisning skrivs fram?” (Höglund, 2019,
s. 191, 192.)
Utöver resultatet lyfter Höglund fram att ämnet modersmål och litteratur och skönlitteratur
som begrepp existerar i ett bredare sammanhang, d.v.s. det vidgade textbegreppet samt
begrepp som ordkonst, fiktion samt fiktiva texter (Höglund, 2019, s. 192–193). Det betyder
alltså att läroplanen gällande läsning inkluderar flera olika former av texter och inte endast
skönlitteratur i den klassiska betydelsen. Detta är viktigt att ta med sig eftersom detta påverkar
hur eleverna ser på vad en text är och att den är mer mångsidigare än endast skönlitteratur.
Gällande då resultatet beskriver Höglund hur litteratur kommer tydligt fram redan i
läroämnets uppdrag som ett centralt innehåll med särskild vikt vid att stöda elevernas intresse
för litteraturen (Höglund, 2019, s. 193). Mycket av det som beskriver litteraturen i läroplanen
överlappar varandra så Höglund har sammanställt sitt resultat i fem föreställningar för att
beskriva sitt resultat (Höglund, 2019, s. 194). Dessa är: ” 1. främja kreativitet och fantasi, 2.
vara språkberikande, 3. främja kulturförståelse, 4. ge kunskaper och färdigheter, 5. vara
läsfrämjande.” (Höglund, 2019, s. 194–195). Från rubrikerna syns det tydliga paralleller till
Perssons lista med de sammanfattande punkter. Från det kan man härleda att föreställningar
om litteratur är allmänt utbredda, i alla fall då det gäller utbildningen i Finland och Sverige.
Dock är kreativitet och fantasi en egen punkt här, det kommer t.ex. inte fram i Perssons
punkter.
Höglund berättar att den här punkten om kreativitet och fantasi, syns i bland annat ordkonsten
och skönlitterärt skrivande (Höglund, 2019, s. 194). Det går att tolka som att läroplanens
helhetstänkande kommer fram och att det är svårt att separera läsandet från skrivandet
eftersom de färdigherna långt inom utbildningen hänger ihop. Persson samlade från flera olika
dokument och fokuserade helt på litteraturen medan läroplanen också tar upp det som
eleverna ska producera. Det hänger ihop med helheten och det vidgade textbegreppet som
Höglund inledde sitt resultatkapitel med. Under den fjärde föreställningen tar Höglund fasta
på en iakttagelse gällande hur skönlitteraturen har en central plats men att den blivit mer
åsidosatt i förmån för mer faktabaserade texter (Höglund, 2019, s. 195). Dock är det den
femte föreställningen som är den mest framträddande bland alla, och i och med det knyter det
ihop med inledningen med läroämnetsuppdrag om läsintresse och läslust, eleverna ska få en
mångsidig läsupplevelse och här blir det litterära viktigt igen för intressets skull (Höglund,
2019, s. 195). Man har alltså till följd av oron för de svaga läskunskaperna fokuserat på de
16

läsfrämjande funktionerna skönlitterär läsning ger, problemet ligger i att man överlag inom
utbildning vill fokusera på mätbara kunskaper och det är svårt att sätta en siffra på läsintresse
(Höglund, 2019, s. 197).
Anna Sigvardssons doktorsavhandling, Möten med dikten. Poetiska läspraktiker inom och
utanför gymnasieskolan, har som syfte att ta reda på gymnasieelevers poesiläsning, hur lärare
resonerar kring poesiläsning, samt elevernas egna funderingar kring värdet av poesiläsning
(Sigvardsson, 2020, s. 1). Dessa presenteras i olika artiklar inom doktorsavhandlingen. För
min avhandling är det den sista delen som är relevant, hur eleverna ser på läsningen. I den här
doktorsavhandlingen handlar det dock om äldre elever och gymnasieutbildning i Sverige.
Likheter som finns mellan hennes avhandling och min är hur man har sett på litteraturen inom
skolämnet och styrdokumenten. I Sverige hade de i sin läroplan för gymnasieutbildningen
under början av 1900-talet lyriken som en central del av den kanoniserade litteraturen, under
mitten av 1900-talet minskades på litteraturens del, medan man i slutet av 1900-talet återigen
lyfter litteraturen men inte lyriken (Sigvardsson, 2020, s. 7). Allmänt beskriver Sigvardsson
den då gällande läroplanens förväntningar på litteraturen som stödjande för läslusten, att den
ska ge möjlighet till varierande läsupplevelser och texter samt att skönlitteraturen ska utveckla
elevernas förståelse för omvärlden. Man ser alltså på skönlitteraturens syfte på ett liknande
sätt som i Finland. Vad sägs det då om elevernas upplevelser?
Sigvardsson har i sin doktorsavhandling flera delstudier som har publicerats som skilda
artiklar. I en av dem har hon intervjuat gymnasieelever kring poesiläsning på fritiden. Där
kommer Sigvardsson fram till att många som sysslar med poesi kommer från familjer där
poesi värderas högt och där de fått lära sig om poesi för att motverka ofta förekommande
stereotyper. Även åldern och skrivandet hade en positiv effekt på intresset för poesi. Den
vanligaste aktiviteten kopplad till poesi var läsning, ofta på kvällen och en del via sociala
medier. Nätet och de digitala formerna var överlag vanliga former av medium för poesi och
för att hitta det. (Sigvardsson, 2020, s. 93–95.)
I följande artikel tar Sigvardsson reda på motiveringarna bakom poesiläsningen. Den främsta
motiveringen verkar vara upplevelsen som kan vara starkt emotionellt färgad. Igenkänning i
diktjaget som dikten beskrev var viktig för läsarna som på så vis fick ord på sina egna känslor.
Läsarna upplevde detta som relationellt också, att det fanns en annan människa som förstod.
Genom detta kunde dikterna bekräfta och normalisera läsarens känslor och på så vis minskade
läsarens känslor av ensamhet i sin egen situation. Det finns alltså en terapeutisk del i
poesiläsningen eftersom det kan fungera som ett stöd. (Sigvardsson, 2020, s. 95–96.)
17

I slutet av sin doktorsavhandling har Sigvardsson sammanfattat alla sina artiklar till en
diskussion. I den tar hon upp bland annat hur skolans läspraktiker liknar de på fritiden för
poesiläsningen. Undervisningen och fritidsläsningen fokuserar på det estetiska i poesiläsning,
fokuset ligger alltså på läsupplevelser. Man läser för det emotionella engagemanget och för att
nå en form av självförståelse. Många elever i intervjuerna beskrev poesi som vackert och med
starkare inlevelse än prosa. Lärarna lyfter fram också det estetiska som en del i att väcka
elevernas intresse samt för tolkningsarbetet. Det finns alltså grund för att tro att skolans
läspraktiker kan stöda fritidsläsningen. Det stöder också läroämnets målsättning.
(Sigvardsson, 2020, s. 99–102.)
Där lärare och elever skiljer sig åt är syftet med läsningen. För eleverna är det de
psykologiska behoven i första hand. Eleverna läser poesi på fritiden för sin egen skull, för
identitetskapandet och då stödet de finner i dikterna (Sigvardsson, 2020, s. 102–103). Medan
lärarna i sin undervisning fokuserar på textanalyser av poesin, och inte lika mycket på bland
annat de egna upplevelserna (Sigvardsson, 2020, s. 105). Som orsak nämns skiftet i fokuset
till de mätbara kunskaperna, att sätta ett värde på den egna upplevelsen och utvecklingen där
är svårt för en lärare att bedömma (Sigvardsson, 2020, s. 106).
Ett sista exempel tar jag från Olle Nordbergs Avkoppling och analys: Empiriska perspektiv på
läsarattityder och litterär kompetens hos svenska 18-åringar. Den här avhandlingen har som
syfte ”att studera 18-åringars läsande ur olika synvinklar för att kunna diskutera deras
attityder till läsning och deras förmåga att läsa fiktionstext utifrån ett brett empiriskt underlag”
(Nordberg, 2017, s. 19). Kort sagt använder sig Nordberg av triangulerande metoder för att ta
reda på vad den verkliga tonårsläsaren läser och vad deras attityder är gentemot
fiktionsläsning, vad deras kompetensnivå är och om det går att använda resultatet inom
didaktiken (Nordberg, 2017, s. 19).
I en av hans undersökningar jämfördes nationella provuppsatser med temat läsning från år
2000 mot år 2012, som ett sätt för att jämföra hur digitaliseringen har påverkat utvecklingen.
Båda grupperna är positiva till att läsa böcker men varför man läser varierar mellan
grupperna. Det verkar som gruppen från 2012 läser mera för nöjes skull. Hur mycket den
gruppen sedan faktiskt läser hade motstridande resultat från en enkätundersökning. Från
intervjuundersökningen fick Nordberg fram en fördjupning som kort visar att många gärna
läser från böcker och skulle vilja läsa mer om det fanns tid. Skillnaden mellan
åldersgrupperna fanns i förmågan att kunna diskutera sin läsning från ett metaperspektiv.
(Nordberg, 2017, s. 239–241.)
18

Det är inte bara nöjesläsning, unga kan också vara analytiska texttolkare men dessa två
läspraktiker hålls långt åtskilda. De är också medvetna själva om den här uppdelningen och
ser gärna att nöjesläsningen bjuder på mera djupare upplevelser än skolläsningen. Den ser de
som mera mekanisk och uppgiftsinriktad i sin natur. (Nordberg, 2017, s. 242.)
Den här uppdelningen mellan nöjesläsning och skolläsning tycks komma från skolans olika
lässtrategier och tillämpning av dessa på läsningen. Detta kan leda just till den systematisering
av läsupplevelsen som eleverna talade om. Detta kan enligt Nordberg förenkla och förminska
upplevelsen av det skönlitterära och öka på klyftan mellan nöjes och skolläsning. Nordberg
menar att ett mer helhetsperspektiv skulle kunna vara till fördel men att materialet här är för
litet för att kunna säga något definitivt. (Nordberg, 2017, s. 243.)
När det gäller att legitimera läsningen har man utgått ifrån att skulle finnas svårigheter bland
ungdomar att göra det. Nordbergs undersökning visar inte på några sådana svårigheter. De
flesta har kunnat motivera läsning med nöje, eskapistiska samt personutvecklande förklaringar
(Nordberg, 2017, s. 244). Dock riskerar läsningen, trots de positiva attityderna, att
nedprioriteras i den digitala vardagen eftersom den ses som avkoppling. Detta har man då
försökt överbygga med det vidgade textbegreppet och förena skönlitteraturen med den nya
tekniken (Nordberg, 2017, s. 247–248). Det verkar dock som om ungdomarna i den här
undersökningen inte kopplar samman det digitala med skönlitterärläsning, utan då till en
traditionell bok (Nordberg, 2017, s. 250). Nordberg menar inte att man ska ignorera den
digitala utvecklingen då det gäller den skönlitterära läsningen men att möjligheterna borde
synliggöras mera (Nordberg, 2017, s. 253). Hur läsningen i skolan ska se ut var inte ett
huvudfokus men från undersökningarna konstaterar Nordberg att det skulle kunna vara till
fördel att behandla fritidsläsningen inom skolan också eftersom ungdomarna kopplar
fritidsläsningen så starkt till positiva läsupplevelser och läslust (Nordberg, 2017, s. 254).
En likhet här som kom fram mellan Höglunds, Sigvardssons och Nordbergs undersökningar
är hur läsningen både i Sverige och Finland återigen har lyfts fram som en viktig del inom
läroämnet, men att den har varit svår att förena med det övergripande målet med mer mätbara
kunskaper. Man är tydligt orolig för hur den digitala utvecklingen påverkar läsningen. Dock
är inte allt dystert. Läsning ses som något positivt men man ger kanske inte lika mycket tid till
den längre. Digitala verktyg kan hjälpa men det verkar som man måste som lärare jobba på att
betona läslusten och elevernas egna upplevelser, annars riskerar läsningen i skolan att bli till
något mekaniskt där eleverna ger de svar de tror lärare vill ha.

19

3 Metod
I detta kapitel kommer undersökningens metod presenteras. Kapitlet inleder med syftet och
forskningsfrågorna. Sedan förklaras avhandlingens forskningsansats och undersökningens
metod, intervju. Därefter förklaras genomförandet och urvalet av informanterna. Sedan
förklaras hur analysen har gjorts och till sist presenteras avhandlingens etik.

3.1 Syfte och forskningsfrågor
Syftet med denna avhandling är att undersöka hur eleverna i årskurs 5–6 ser på sin läsning.
Forskningsfrågorna är följande:

– Hur motiverar eleverna sin läsning av skönlitteratur?
– Vad stöder och vad hindrar elevernas läsning?
– Hur ser elevernas medvetenhet ut kring läsning ?

Forskningsfrågorna fungerar som stöd vid analysen och presentationen av resultatet.

3.2 Forskningsansats
Forskningsansatsen för den här avhandlingen bör ta i beaktan materialets kvalitativa
egenskaper och fokusera på elevernas egna perspektiv på området läsning. Det är frågan om
hur eleverna talar om läsning, hur de ser på det och skapar sin egen bild av läsning. Jag
kommer utgå ifrån deras svar och från det se på hur de motiverar sin läsning. Det
framkommer i avhandlingens syfte och forskningsfrågor.
Det finns flera sätt och infallsvinklar som skulle passa men jag väljer att jobba utgående ifrån
en form av diskursanalys. Diskursanalys kan användas inom flera olika forskningsområden,
bland annat samhällsvetenskaper. Diskursanalys utgår ifrån språket och hur grupper via
språket skapar sin bild av något område, i det här fallet elever och läsning. Språket ses inte
endast som ett system utan som sociala handlingar. Det är en del i hur vi förhåller oss till
samhället och agerar genom språket. En diskurs kan även ses som en etablerad diskussion
inom, oftast ett ämne, i detta fall elevernas läsning. (Svensson, 2019, s. 16–17, 20.)
Detta passar min avhandling eftersom jag är ute efter elevernas perspektiv, hur de förhåller sig
till läsning. Det är inte frågan om en analys över vad de läser och hur. Jag har också valt
intervju som datainsamlingsmetod, och på så vis är det via språket, ett samtal med eleverna,
20

som jag får fram svar på mina frågor. Inom diskursanalys jobbar man oftast med texter, även
intervjuer används, där den först transkriberas och på så vis ses som en text (Svensson, 2019,
s. 115).
Andra orsaker till att välja diskursanalys är för att få fram kunskap om hur diskurser
konstrueras via språkanvändning. Jag kan också belysa hur ideologier och åsikter syns i den
här diskursen gällande elevernas läsning. Gällande elevers läsning finns det olika diskurser
beroende på om man ser på medier, lärare, forskning osv. Man bär med sig internaliserade
sanningar som ofta är omedvetna. Diskursanalys ger då möjlighet att problematisera dessa
internaliserade sanningar som ofta är saker som ses som självklarheter. Målet är då att komma
vidare från svaret, läsning är bra, till ett djupare svar från eleverna själva om varför de väljer
att läsa på egen hand. (Svensson, 2019, s. 24.)
Diskursanalys kan även ses som både teori och metod, som teori kan det förklara hur vi
människor skapar föreställningar genom diskurser och som metod kan man använda det som
forskare för att analysera dessa föreställningar genom diskurserna (Svensson, 2019, s. 23).
Därmed kommer den här forskningsansatsen genomsyra analysdelen också. Analysmetoden
som presenteras i delkapitlet 3.5 utgår ifrån just det här perspektivet.
Det finns även kritik mot diskursanalys som forskningsansats. Därför diskuterar jag kritiken
här för att beskriva hur det kan vara ett problem, samt hur jag kan försöka undvika dessa
fallgropar i min avhandling. Alternativ fakta eller ”fake news” bygger på en liknande idé som
diskursanalys. Alternativ fakta handlar om att t.ex. media framställer fakta som någons
personliga åsikt eller idé och allt bygger på föreställningar istället för data. Oron för detta är
förståelig med tanke på hur snabbt dessa kan spridas på sociala medier. Det finns en rädsla att
när man jobbar utifrån ett perspektiv där man ser alla språkhandlingar som konstruktioner och
inte fokuserar på sanningar att då accepteras allas olika versioner av vårt samhälle. I min
avhandling fokuserar jag på elevernas läsning och hur de ser på det. Jag påstår inte att jag
kommer med några sanningar om läsning utan det handlar om elevernas subjektiva åsikter.
Det är inte heller poängen med diskursanalys att det ska leda till nya sanningar. I t.ex.
cancerforskning kan diskursanalysen ta reda på hur vi talar om cancer, inte hur man behandlar
den, men hjälpa till att belysa hur vi ser på cancer i samhället och då utveckla stöd för
drabbade och anhöriga. (Svensson, 2019, s. 155–158, 163.)
Kritiken belyser just varför diskursanalysen kan vara viktig, speciellt inom samhälleliga
frågor. Diskurserna inom t.ex. olika medier påverkar vår världsbild, det är deras konstruerade

21

verklighet vi ser, vilket påverkar hur vi handlar (Svensson, 2019, s. 25). Att kunna se
konstruktionerna hjälper oss att just problematisera de internaliserade sanningarna och skilja
mellan fakta och hur det framställs. Min förhoppning är då att med den här avhandlingen att
lyfta fram ett annat perspektiv, elevernas, in i en etablerad diskurs. På så vis är det möjligt att
problematisera och sedan utveckla hur vi ser på läsning inom skolan.

3.3 Intervju som datainsamlingsmetod
I den här avhandlingen samlades materialet med hjälp av gruppintervjuer, specifikt
fokusgruppintervjuer. Jag har valt det här som metod eftersom min förhoppning var att
informanterna skulle kunna ta stöd av varandra i intervjusituationen. I en fokusgruppintervju
ska intervjuaren tillåta informanterna att interagera med varandra och prata om det som är i
fokus för intervjun. I den här avhandlingen är motiveringar till varför elever läser
skönlitteratur i fokus. Intervjuarens uppgift blir att se till att informanterna håller sig till
ämnet och styra upp när det behövs med frågor. Andra fördelar är att jag har använt den här
metoden förr i kandidatavhandlingen och det fungerade bra. Jag får också flera informanter på
en gång i samma intervjusituation. Det gör därför inget om en informant är tystare utan det
finns andra som kan fylla på och få med de andra in i samtalet. (Trost, 2010, s. 44–45.)
Det finns också nackdelar med en fokusgruppintervju. Informanterna kan påverkas av
varandra. Om en är tyst tystnar kanske de andra eller håller alla med den ena. Jag försöker
motverka detta genom att hålla ändå en semistrukturerad intervju med färdiga frågor och
följdfrågor som jag kan rikta till en informant i taget, beroende på gruppdynamiken. Frågorna
som jag använde som stöd finns som bilaga till den här avhandlingen, även om jag inte följde
dem helt så ger det en bild av hur jag byggde upp intervjuerna. (Trost, 2010, s. 45.)
Överlag är det viktigt att tänka igenom vilka frågor man ställer och när. Som forskare har jag
skrivit ner färdigt frågor att ställa men det är jag själv som avgör vilka frågor som blir ställda
och hur. Man bör därför som forskare kunna läsa av intervjusituationen och anpassa sig till
gruppen. (Kvale & Brinkmann, 2014, s. 176.)
Utöver att det är en semistrukturerad intervju har jag även valt ut hurudana frågor jag ställer.
Det finns flera sätt att formulera sina intervjufrågor på men jag har följt några grundläggande
principer. För det första ska frågorna vara korta och enkla. Jag valde att ha med direkta frågor
om bakgrunden till deras läsning. Men även indirekta frågor där jag frågar om hur andra runt
eleverna ser på läsning för att få fram fler åsikter som även kan ha påverkat elevernas egna.
Även uppföljningsfrågor tog jag hjälp av. Redan det att lyssna uppmärksamt och ge en nick
22

eller ett ”mm” ljud kan uppmuntra informanterna att fortsätta sina svar. Även tystnad kan
hjälpa informanterna att fortsätta, det ger informanterna en chans att tänka igenom sina svar.
(Kvale & Brinkmann, 2014, s. 176–178.)
Andra nackdelar med en fokusgruppintervju är att tystnadsplikten är svårare att hålla eftersom
det finns andra informanter som hört vad de andra har sagt (Trost, 2010, s. 45). Därför utgår
jag ifrån att informanterna talar efter intervjun med andra och undviker för personliga frågor
utan jag ser till att intervjun hålls inom det tema jag satt och som beskrevs i
informationsbreven till lärarna och vårdnadshavarna, se bilagorna till avhandligen för att läsa
dessa.

3.4 Genomförande och urvalet av informanter
Mitt material består av intervjuerna som har transkriberats från gruppintervjuerna som jag har
genomfört. Men jag har också använt mig av en skriftlig uppgift för att välja ut eleverna till
intervjun. Uppgiften gick ut på att de skulle berätta om sin favoritbok eller den senaste de har
läst, se bilagan med intervjufrågorna för hur den skriftliga uppgiften har formulerats. Det här
gjorde jag för att hitta de elever som har ett intresse för läsning och som kan uttrycka det, jag
valde aktiva läsare eftersom de kunde ge mig flera svar och djupare formuleringar. Materialet
från den skriftliga uppgiften kommer inte visas eftersom det endast användes för urvalet och
det som kom fram där inte var något nytt från det som eleverna sedan diskuterade under
intervjun.
Urvalet blev i princip ett icke-sannolikhetsurval eftersom jag som forskare direkt gjorde val
och jag kunde inte plocka ut elever slumpmässigt utan de rätta tillstånden. Delvis är det också
ett bekvämlighetsurval som det ofta blir p.g.a. olika former av begränsningar, i mitt fall var
urvalet begränsat till den skolan jag fått tillstånd av. Till slut var det ett subjektivt urval av de
eleverna som fanns till hands. Jag valde ut de jag ansåg höll relevans för undersökningen
enligt några kriterier som jag fastställer nedan medan jag beskriver genomförandet av
undersökningen, men kort de elever jag ansåg hade mera att säga om läsning än de andra.
Urvalet är inte representativt men det var inte heller mitt mål, eftersom jag vet att det inte går
att generalisera resultatet och att jag istället inriktade mig in på att mer ingående granska det
material jag lyckats samla in. Urvalets storlek avgjordes närmast av ett kumulativt
tillvägagångssätt, efter hur många som passade in och så att gruppen inte skulle bli för stor så
att någon informant skulle försvinna i mängden vid gruppintervjun. (Denscombe, 2016, s. 64–
65, 74, 77, 80–81.)
23

Att komma till skolan och be eleverna göra en uppgift gav mig också möjlighet till att
presentera mig för eleverna innan jag intervjuade dem. Förhoppningsvis satte uppgiften igång
tankarna hos eleverna kring läsning och de kunde använda det som grund för intervjun. Att se
mig före hjälpte förhoppningsvis också med nervositeten hos eleverna och gav mig också
möjlighet att hitta en bra plats för intervjun där vi inte skulle störas och där det gick att banda
in.
Jag inledde min undersökning genom att vara i kontakt med olika kommuner för att söka
forskningstillstånd. Det var kommuner inom Österbotten, Mellersta Österbotten och Egentliga
Finland. Området valdes på basis av bekvämlighetsval eftersom jag kunde lätt resa till dessa
områden. Från alla kommuner fick jag forskningstillstånd.
Sedan kontaktade jag rektorerna för att också få lov från dem samt se vilka skolor och lärare
som skulle kunna tänkas vara intresserade av att delta i min undersökning. Det var svårare att
hitta skolor som hade tid och Covid-19 pandemin satte senare stopp för en till skola som jag
hade planerat att ta med.
Det blev till slut en skola från Egentliga Finland, där intervjuade jag en grupp på fyra elever
från årskurs 5 och en grupp på fyra elever från årskurs 6. Jag valde dessa elever på basis av
deras svar på den skriftliga uppgiften. Alla hade svarat självständigt och uttryckte olika
former av intresse för läsning. Alla var positivt inställda till läsning och villiga att tala om det
men alla läste inte lika mycket eller samma sorts böcker. Jag diskuterade även med deras
lärare om vilka elever som passar tillsammans och som brukar gilla att prata och diskutera
med andra. På så vis kunde jag välja ut två grupper där gruppdynamiken borde fungera och
där alla har något att säga om sin läsning och delar det gärna med andra. Eftersom det inte är
frågan om någon form av kartläggning i den här undersökningen tog jag inte reda på mera
bakgrundsinformation som föräldrarnas utbildning eller dylikt. Grupperna fick en jämn
könsfördelning också eftersom jag har valt att inte fokusera på könsskillnaderna i just den här
avhandlingen.
Genomförandet i de två klasserna som det till slut blev, skedde stegvis enligt följande. Den
skriftliga uppgiften gick till så att hela klassen fick skriva den under en lektion, eleverna hade
alltså 45 minuter på sig att skriva. Lärarna hade på förhand berättat om uppgiften, intervjun
och mig, samt samlat in underskrifter från vårdnadshavarna om lov så att eleverna fick delta
och jag fick samla in de skriftliga texterna samt intervjumaterialet för min undersökning. Jag
visade den skriftliga uppgiften och fanns där i klassen för att svara på frågor som eleverna

24

hade. För enkelhetens skull skrev alla elever i klassen uppgiften även om de inte deltog i
undersökningen, jag bara exkluderade deras svar när jag skulle välja ut de som skulle
intervjuas sedan. Jag samtalade med lärarna om eleverna efter lektionen och läste igenom
senare elevernas svar och kollade att de eleverna jag ville intervjua hade lov från
vårdnadshavarna. Sedan meddelade jag lärarna om mitt urval och vi bestämde en dag då jag
kom tillbaka och genomförde intervjuerna med de eleverna som jag hade valt ut. Dessa
intervjuer skedde under en lektion.
I praktiken var kriterierna för eleverna som deltog i intervjuerna att de var i årskurs 5 eller 6,
hade lov från sina vårdnadshavare att delta, var på plats under intervjudagen, villiga att ställa
upp, rekommenderat val av sina lärare för uppgiften och att de hade svarat på den skriftliga
uppgiften lite längre och mer motiverat än att det var en bra bok och att de inte endast hade ett
bokreferat att ge åt mig utan kunde säga saker som varför boken var bra enligt dem, alltså
motivera sina svar.
Under intervjun satt vi i en cirkel och jag ledde diskussionen genom att ställa frågor. Intervjun
i årskurs 5 blev

30 minuter och intervjun i årskurs 6 blev 17 minuter. Där efter

transkriberades innehållet.

3.5 Analys
Analysen för mitt material utgår ifrån forskningsansatsen, diskursanalys. För det första har jag
transkriberat mina två intervjuer, båda två i sin helhet med fokus på innehåll. När jag
transkriberade försökte jag få det så nära ordagrant som möjligt så att jag skulle kunna citera
delar av intervjun i analysen (Christoffersen & Johannessen, 2015, s. 93). Därefter har jag
bekantat mig med materialet genom att läsa det för att bilda mig en helhetsbild över
materialet. Ibland behöver man organisera materialet också, här är den redan i kronologisk
ordning eftersom mitt material är transkriberade intervjuer. (Svensson, 2019, s. 133–134.)
Därefter har jag gjort en närläsning. Från Peter Svenssons bok Diskursanalys fick jag tipset
att fundera på, för varje uttalande eleverna sagt, vad som sker här. På så vis får jag en början
på tematiseringen som följer. På det här sättet kan man få fram nyanser och små detaljer.
Något som var viktigt i den här avhandlingen eftersom det var ganska öppet vad som
intresserade mig i svaren. Jag fick se på ett uttalande i taget och fundera vad det säger om
läsning fritt kopplat från forskningsfrågorna. (Svensson, 2019, s. 138, 140.)
Tematisering handlar om att kategorisera dessa uttalanden och sätta etikett på dem. Målet är
att skapa kategorier som faller under forskningsfrågorna och som inte överlappar varandra.
25

När man har kategorierna kan man sätta en etikett på dem genom att se vad det är som binder
ihop dessa uttalanden.(Svensson, 2019, s. 142, 144–145.)
Här igen närmade jag mig forskningsfrågorna och sedan vilka former av kategorier som
kunde binda ihop uttalanden som passade forskningsfrågorna. Det gav mig ett bra
uttgångsläge. I praktiken betydde det att jag hade markerat allt i materialet som hade med
syftet att göra, sedan delade jag in det under vilken forskningsfråga det föll och sedan tog jag
en forskningsfråga i taget och grupperade de uttalanden som passade samman. Därefter sökte
jag efter etiketter som kunde beskriva dessa grupper.
Genom hela analysen har jag gått närmare och närmare materialet. I slutet är det dags att ta ett
steg bakåt och sätta materialet och analysen in i ett sammanhang. Det handlar om
kontextualisering. (Svensson, 2019, s. 145–146.)
I det här fallet var det att se hur de gick att koppla till avhandligens helhet, från syfte till
teorin. För att underlätta presentationen av denna kategorisering och tematisering valde jag att
presentera dem under forskningsfrågorna.

3.6 Etik
För att avhandlingen ska vara tillförlitlig och trovärdig ska etiken kring undersökningen
diskuteras. När det gäller kvalitativa intervjuer är det viktigt eftersom det har med människor
att göra. Poängen är att få fram kunskap som kan stöda människors intresse men det kan skapa
en spänning mellan det och informanternas välmående. När man ställer frågor som kan vara
personliga bör man fundera som forskare var gränsen går. (Kvale & Brinkmann, 2014, s. 98.)
I den här undersökningen ska jag undersöka hur eleverna i årskurs 5–6 ser på sin läsning. Det
är inget som är för personligt så det finns inga frågor direkt att undvika i stunden, som om
man skulle undersöka något som sjukdomar. Däremot har jag lovat konfidentalitet så det är
viktigt att information som gör att det går att identifiera personerna inte kommer med i
avhandlingen. I tillståndet för vårdnadshavare har jag också klargjort vad informanterna ska
göra, vad materialet kommer användas för och vilket ämne som undersökningen berör. Den
informationen har också skolan och lärarna fått. Jag berättade också för informanterna innan
intervjun vad det skulle handla om så jag visste säkert att de också förstod vad det handlade
om.
Etiken berör alltså hela undersökningen och avhandlingen i sin helhet. Det jag hittills berört
handlar om tematiseringen, att det jag undersöker ska vara noga övervägt och till nytta.

26

Motivering till det framkommer bland annat i inledningen till denna avhandling. Vidare
kommer vi till planeringen där just dessa tillstånd kommer fram. Jag har sökt tillstånd av
kommunen, rektorn, lärarna samt vårdnadshavarna och eleverna. Sedan ska jag se till att säkra
just konfidentialiteten genom att t.ex. se över hur materialet förvaras. Materialet har t.ex.
förvarats där endast jag har tillgång till det genom att spara ljudfiler under lösenord. Under
intervjutillfället ska forskaren också se till att intervjun inte skapar fler bekymmer för
informanterna, t.ex. stress. För att undvika sådant diskuterade jag med lärarna när det skulle
passa bäst för intervjuerna och såg lite över hur elevernas dynamik fungerar så att alla ska
vara så bekväma som möjligt. Utöver själva undersökningen ska etiken också finnas med när
man hanterar materialet och gör analysen. Det ska stämma med vad som har sagts och
forskaren måste kunna tolka materialet efter det. När man sedan skriver om det bör forskaren
fortsätta hålla informationen konfidentiellt. Jag använder t.ex. inga namn, på elever eller
skolan och jag har illustrerat mitt resultat med citat från informanterna. (Kvale & Brinkmann,
2014, s. 99–100.)
Problemet med kvalitativa studier som görs med intervjuer är att det inte går att slå fast lika
enkelt i förväg vad intervjuerna kommer innehålla. Etiken har oftast tagits från områden som
medicinen vilket är svårt att översätta till samhällsvetenskapliga områden som pedagogiken.
Men det betyder inte att det inte går att ta hjälp av etiska frågeställningar, de kan fungera som
riktlinjer. (Kvale & Brinkmann, 2014, s. 102–104.)
Som huvudprinciper kan man följa dessa fyra. För det första ska deltagarnas intresse skyddas.
Det har jag redan redogjort för men kort sagt se till att informanterna inte har tagit någon
skada av att ha deltagit i undersökningen. Det har jag sett till genom konfidentialitet samt
anonymitet. För det andra ska deltagandet vara frivilligt och baserat på samtycke som jag har
fått via tillstånden jag samlade in men också genom att diskutera med lärarna om vilka elever
som vill delta. För det tredje ska jag, forskaren, jobba på ett öppet och ärligt sätt. Genom att
just redogöra för hur undersökningen gått till och varför jag har gjort den. Mina egna intressen
bör också vara tydliga för läsaren. Det kommer t.ex. fram i inledningen och bakgrunden för
undersökningen samt diskussionskapitlet. För det fjärde ska undersökningen vara lagenlig,
gällande tillstånd och dataskydd. (Denscombe, 2016, s. 428–435.)
Utöver att man som forskare ska se till sina informanters rättigheter och skydda deras
intressen bör också själva resultatet vara trovärdigt och tillförlitligt. Eftersom det i det här
fallet är frågan om kvalitativa data är det svårt att visa att resultatet är exakt. Jag kan inte
återvända direkt till mina informanter och be dem bekräfta resultatet, däremot har jag
27

illustrerat mina resultat med citat från informanterna och gett intervjufrågorna som bilaga så
att läsaren kan återvända till materialet och bilda sig själv en uppfattning och avgöra hur
trovärdig min tolkning är. Det hänger ihop med undersökningens tillförlitlighet eftersom jag
har redogjort här i detta metodkapitel för hur jag har gått tillväga och på så vis kan läsaren
avgöra om resultatet är tillförlitligt eller inte. (Denscombe, 2016, s. 410–412.)
Jag hävdar inte heller att resultatet är direkt generaliserbart på alla elever utan att det är
sannolikt att resultatet skulle kunna överföras till andra fall eftersom jag har redogjort för hur
jag gått tillväga, hur urvalet har sett ut samt kontexten till hela undersökningen. Jag är också
medveten om att undersökningen kan ha påverkats av mig. Genom frågorna påverkade jag
intervjusituationen vilket kan ha påverkat hur eleverna har svarat. Jag har försökt motverka
detta genom att just ha med frågorna som bilaga och satt med i citaten från resultatet vad jag
också har sagt så att läsaren själv kan avgöra hur mycket det kan ha påverkat. Jag poängterar
också att det är min tolkning av resultatet och att det går att tolka elevernas uttalanden på
andra sätt och att det kan finnas andra förklaringar. Jag har också försökt att få med
kontrasterande åsikter och redogöra för dem även om de inte skulle direkt passa in i
kategorierna jag har sammanställt. (Denscombe, 2016, s. 412– 416.)

28

4 Resultat
Resultatet presenteras huvudsakligen i tre delar, under de tre forskningsfrågorna som tidigare
har presenterats i inledningen under syftet samt i början av metodkapitlet. Under varje
forskningsfråga har sedan resultatet delats in i kategorier där svaren har sammanfattats på ett
övergripande sätt i olika teman. Jag har intervjuat två grupper på fyra elever, en grupp från
årskurs 5 och den andra från årskurs 6. Svaren från båda grupperna presenteras tillsammans
under samma kategorier, men jag har också markerat årskurserna. Årskurserna behandlas så
eftersom några citat är längre utdrag från samtal, det är för att lyfta fram kontexten för citatet.
Eleverna är numrerade och årskursen utskriven vid citaten.

4.1 Hur motiverar eleverna sin läsning av skönlitteratur?
Under intervjuerna fanns det inte en direkt fråga om hur eleverna motiverar sin läsning. Det
kom fram på olika ställen. På frågor om vad eleverna läser, vad som är bra och dåligt med
läsning, samt diskussioner mellan eleverna mellan andra frågor. Tre teman kom fram när jag
började kategorisera de transkriberade uttalanden, motiveringar om nytta, nöje samt något
större. Under nyttan kommer svar som berör kunskap, läsfärdighet samt en lugnande,
hälsosam effekt. Under motiveringen för nöje kommer också den lugnande effekten fram,
men mer som avkoppling då. Till nöje hör också det roliga med att läsa, en glädje samt
motverkan mot tristess. Det sista temat som kom fram tangerar både nyttan med kunskap och
nöjet med glädje. Det är något större, svar där eleverna inte riktigt kunde sätta ord på varför
de läser, men som en elev benämnde som en livförsäkring.
4.1.1 Nytta – läsning som ett verktyg
Som motivering till varför eleverna läser kom det ofta fram svar som tangerade någon aspekt
av nytta. Det var den motiveringen som hade flest av olika exempel som eleverna kunde räkna
upp. Ofta var det kopplat till kunskap och skolan. På frågan vad som är bra med läsning
räknande eleverna i årskurs 5 upp bland annat ett större ordförråd, utvecklingen av lästakten,
kunskap samt ett verktyg i utbildningen:

Ja det är lite samma som [elev 2]. Liksom att man får ett större ordförråd och det är jätteviktigt att kunna
läsa, att man inte [...] Kanske inte gör alla skoluppgifter om man inte kan läsa. Det blir svårt. Det är
jättebra och nyttigt att kunna få undervisning så man kan läsa en bok själv. Kanske inte alla kommer på
det själv. (Elev 3 åk 5)

29

Eleverna i årskurs 6 hade liknande svar gällande just nyttan med läsning. De sade att när de
läser faktaböcker får de mera kunskap. När det gällde nyttan av skönlitterära böcker nämnde
dem att man får ett rikare språk när man läser. Ordförrådet nämndes precis som i det tidigare
citatet från eleven i årskurs 5:

Eh... Nå man... Det jag tycker är bra är att ditt ordförråd, så det utvecklas hela tiden. Men det viktigaste
med att läsa är liksom om du inte läser så din, vad heter det, din hastighet går ner. Och sen när du behöver
läsa snabbt så går det inte så snabbt. (Elev 2 åk 6)

Eleven nämner också här att när man läser upprätthåller man sin läsfärdighet. Eleven kopplar
det till läshastigheten och hen hävdar att den sjunker om man inte fortsätter att läsa. En annan
elev från samma årskurs berättade att hjärnan hålls igång på ett annat sätt än då man t.ex. ser
på film:

Alltså jag tycker liksom att det är bättre att läsa böcker eftersom, överlag, eftersom man måste, vet du,
tänka och hjärnan måste jobba om man läser och så om man tittar på film så behöver man i princip inte.
Lite vad som händer men man behöver inte hålla på hela tiden. (Elev 4 åk 6)

Det är möjligt att tolka det uttalandet som om eleven försöker beskriva hur man måste vara
mer koncentrerad då man läser och på så vis är mer alert än då man ser på en film och har det
visuella och auditiva elementen som stöd. På frågan om när eleverna läser kom det fram att
många läser på kvällen. Två elever i årskurs 5 diskuterade hur de läser på natten i fall de har
svårt att sova:

Jo det [läs: läsning] hjälper sömnen. (Elev 2 åk 5)
Det är sant, jag håller liksom på med en Kalle Anka och så läser jag den, så lägger jag bort den och så
försöker jag sova igen helt så där pika [läs: snabbt]. Ibland har jag vaknat med en Kalle Anka så där... Så
jag läste den och somna. (Elev 4 åk 5)

De beskriver det som något som kan lugna en och få en att slappna av, så pass att man till och
med kan somna. Läsning är inte bara till nytta för att få kunskap, utan också för att kunna
koppla av. Det finns en tanke om att det kan vara hälsosamt att läsa:

30

Alltså jo, det är bra för ögonen och hjärnan och typ det där för hälsan[...] (Elev 4 åk 5)

Det kopplar ihop till det förra citatet om avkoppling. Ögonen nämns specifikt. Tidigare i
intervjun hade digital läsning tagits upp. Läser man mycket från skärmar kan det kännas
ansträngande för ögonen. Diskussionen fortsatte därifrån med några kommentarer som
tangerade samma diskussion om lugnet som nytta. Att läsning kan vara avstressande nämns
också:

För när man läser mycket blir man lugn! Och sen att, jag vet inte om det här är sant men att man har sagt
till mig att man lever längre och sen att ja... (Elev 1 åk 5)
Äm äm man lär sig så mycket och det är typ så där i alla fall för mig sådär stress reliever [läs: stress
lindrare] och det här ähm... (Elev 4 åk 5)

Avkoppling i sig kan vara till nytta men också en del av det nästa temat som kom fram i
elevernas motiveringar till läsning, nöjet med att läsa.
4.1.2 Nöje – läsning som en fritidssysselsättning
Det roliga med att läsa var inte lika enkelt för eleverna att lyfta upp som de olika formerna av
nyttan med läsning. Det kom några svar på direkta frågor men också i kommentarer strödda
över hela intervjusituationen. En del gick att läsa in i kommentarer kring hur dålig läsning är
tråkig och hur bra läsning då är rolig:

Nå att man har något att göra och det är inte något som man lätt blir uttråkad på då man läser. Om man
inte läser en sån där jättetråkig bok som Silmarillion. (Elev 2 åk 5)
Nå om den inte är sådär tråkig, att de inte berättar samma sak hela tiden, att de liksom händer något nytt
hela tiden. (Elev 1 åk 6)

Från det sista citatet kommer det fram att böckerna ska vara spännande, tråkiga böcker
uppfyller inte kravet för en bra bok, som var frågan Elev 1 svarade på. På frågan hurudana
böcker som eleverna läser nämns ofta att böckerna ska vara roliga. Sådana svar kom fram i
båda grupperna, här följer några olika enskilda citat från olika elever om hurudana böcker de
läser:

31

Serier och sån härna komediska dagböcker. Sånt. (Elev 1 åk 5)
Nå ju roligare och tjockare desto bättre. (Elev 2 åk 5)
Nå inte vet jag. Alltså inte vet jag. Jag tycker bara att det är liksom roligt. (Elev 1 åk 6)
Om man har en bra bok så är det just det här med att det slösar tid om man har tråkigt och så är det också
intressant, att ha en bra bok är samma sak som att fast spela något spel eller vara ute och spela fotboll.
(Elev 3 åk 6)

Det sista citatet från Elev 3 i årskurs 6 belyser hur läsningen kan motverka tråkiga stunder på
ett liknande sätt som andra hobbyverksamheter som t.ex. fotboll. Till nöje finns det också en
koppling till glädje. Eleverna säger det inte rakt ut men från ivern från att tala om några
bokserier så berättar det om en läslust hos eleverna. På frågan hurudana böcker de läser ger en
elev från årskurs 5 mig ett längre svar:

Harry Potter. Jättemycket. Jag har som en stor hylla med massa Harry Potter böcker. Inte som bara serien
utan just sån därna... Jag har som en som visar allas trollstavar och kartan som man ser sådär bara om
man har rätt sorts ljus. Och sånt där spännande, roliga Kalle Ankor. Jättemycket. Eller då jag var på ettan
och det här ... Ännu mera Harry Potter. Så länge de är spännande och roliga och ofta har ett bra slut av
böcker... Och Trädkojan! (Elev 4 åk 5)

Från citatet kommer det fram att Harry Potter-serien är mera än bara böckerna. Eleven ville
gärna berätta om alla böcker hen har i serien och det kom fram vid andra tillfällen hur mycket
hen gillar att läsa böckerna. Dock delade alla inte samma syn på denna glädje. Många hade
andra saker som hobbyer utöver läsning. Mellan Elev 1 och Elev 2 i årskurs 5 uppstod det
flera gånger diskussioner kring hur mycket Elev 2 läser. Det kommer fram mera under den
tredje forskningsfrågan som handlar om hur eleverna ser på sig själv som läsare. Men från det
här korta meningsutbytet kommer det också fram att Elev 2 anser sig ha lika roligt som alla
andra på rasten när hen får läsa:

Jag säger att det kanske skulle vara bättre om du lite skulle ta paus från läsningen. För på rasterna skulle
det vara helt roligt att se dig ha roligt... (Elev 1 åk 5)
Men jag har roligt! (Elev 2 åk 5)

32

Motiveringen med att läsa för glädje kopplar vidare sedan till eskapismen som också kommer
fram i elevernas svar när de motiverar sin läsning med nöje. Citatet nedan är en senare
fortsättning av Elev 1 och Elev 2:s diskussion. Det är på frågan om det finns något negativt
om läsning, då nämner Elev 2 hur hen kan försvinna när hen läser en bra bok:

Man märker inte världen runt sig när man läser. (Elev 2 åk 5)
Just det. (Elev 1 åk 5)
Med en bra bok. (Elev 2 åk 5)

Eskapismen beskrivs i ord med bilder om hur man inte märker världen runt sig när man läser
en bra bok. Eleverna i årskurs 6 svarade också med lite liknande svar. Igen är det på frågan
vad som skulle kunna vara dåligt med böcker:

Nå som skulle vara dåligt med läsandet? Dåligt med läsande skulle kunna vara det här. Att det blir för
intensivt, att du är så insatt i boken. Så du inte håller koll på omgivningen. Som liksom om du läser
hemma så läser du igenom hela natten och serien. Så hänger du inte med. (Elev 2 åk 6)
Jag tycker det är bra om man blir sådär fast i en bok.[...] (Elev 3 åk 6)

Elev 2 inleder med att förklara hur läsningen kan bli för intensiv så att du glömmer bort dig
själv. Elev 3 fortsätter därifrån med att poängtera att hen tycker det är något bra, en
motivering till varför hen läser. Att försvinna in i en bok behöver inte vara intensivt dock, det
fanns de motiveringar som kopplade det mera till avkoppling och att vara ledig:

För jag har tagit dem [läs: böcker] med till semestrar och läst dem ganska mycket. Kalle Ankor... Det är
typ bäst. Jag läser bara typ bäst på semester. (Elev 1 åk 5)

Elev 1 förklarar här hur hen läser bäst på semester. Det finns en koppling till att kunna läsa
när man är ledig för nöjes skull. Mera om att ha tid till att läsa behandlas i samband med den
andra forskningsfrågan som fokuserar på vad som hindrar och stöder elevernas läsning.
Svaren som jag presenterade under motiveringen nyttan och om avkoppling passar även här.
Avkoppling kan vara för att må bra men också för att det är något roligt att göra på semester.

33

4.1.3 Nytta med nöje – läsning som en livförsäkring
Till slut fanns det några svar som inte passade direkt under nytta eller nöje. Eleverna i årskurs
6 började diskutera saker om böckernas inre värld, budskap och läsningens egenvärde. Det
började från diskussionen om vad en bra bok är i årskurs 6:

Nå vad tycker ni gör en bok till en bra bok? (Intervjuaren)
Nå om den inte är sådär tråkig, att de inte berättar samma sak hela tiden, att de liksom händer något nytt
hela tiden. (Elev 1 åk 6)
Öh en bra bok innehåller liksom, den ska inte ha för mycket samma sak. (Elev 2 åk 6)
Spänning, så de kan beskriva allting bra så man får liksom en känsla. (Elev 3 åk 6)

Här börjar eleverna närma sig affektiva mål med sin läsning. Jag tolkade en del av svaret som
nöjesläsning, alltså att det är något som motverkar det tråkiga. Elev 2 spinner vidare på det
med att det inte ska vara upprepande som då blir tråkigt. Elev 3 identifierar det som
spänningen och vidare att boken ska beskriva det så bra så man får en känsla, känner med då
man läser. Elev 4 tar diskussionen vidare med sitt svar, citerat nedan:

Jag tycker att de måste, vet du... Inte vet jag hur jag ska selittää [läs: förklara]. De ska liksom ha en idé.
Att de också berättat nå sån här någonting... (Elev 4 åk 6)
Som ett större budskap? (Intervjuaren)
Ja! (Elev 4 åk 6)

Här närmar sig elev 4 läsningens egenvärde. Hen söker efter något mer än bara spänning, en
känsla. En bra bok ska ha en idé. Sen blir eleven tyst och jag föreslår budskap vilket eleven
tycker fungerar i det här sammanhanget också. För hen fanns det mer än bara upplevelser eller
kunskap i bra böcker. Dock är tanken inte helt klar ännu. Vidare i intervjun tar jag upp
skillnaden mellan att läsa böcker och andra medier:

Nå alltså om det är en film och en bok som är samma. Då förklarar de i boken på ett lite annat sätt och så
måste man själv få den där inre bilden. Men i filmer får man det liksom genast när de, för man ser den.
(Elev 1 åk 6)

34

Om man fast tar en Harry Potter bok så den är ju 1000 sidor lång och sen när de ska få det till två timmar
så de lämnar bort så mycket. Så själva den där skillnaden att boken har bättre beskrivningar men man
måste få den där egna bilden. (Elev 3 åk 6)
Alltså jag tycker liksom att det är bättre att läsa böcker eftersom, överlag, eftersom man måste, vet du,
tänka och hjärnan måste jobba om man läser och så om man tittar på film så behöver man i princip inte.
Lite vad som händer men man behöver inte hålla på hela tiden. (Elev 4 åk 6)

Här verkar den stora skillnaden mellan att se på en film och att läsa en bok vara den inre
bilden. Eleverna påpekar att filmerna blir kortare och att böckernas beskrivningar kan vara
djupare. När man läser måste man vara med och skapa enligt dem. Det är en del av
eskapismen som kom fram i nöjesmotiveringen. Men det finns också något annat i den här
diskussionen om läsningens inre värld, något större:

Nog tror jag att man kommer läsa för att liksom för det har varit viktigt i många många århundraden att
läsa. (Elev 4 åk 6)

Eleven tror inte läsning kommer försvinna i framtiden. Det är något som funnits väldigt länge
och har ett eget värde. Dock har den här formen av motivering till läsning inte lika många
exempel som de övriga. Det verkar inte ännu lika utbrett hos alla elever eller lika lätt att sätta
ord på. Elev 2 i årskurs 6 försökte beskriva det som något viktigt att ha med sig i framtiden,
en form av försäkring:

Varför jag läser böcker? För att lära mig mera. För att det ska gå bättre i skolan om vi säger så. En bättre
framtid. Det finns... Läsning e, vissa säger det är en livförsäkring. (Elev 2 åk 6)

4.2 Vad stöder och vad hindrar elevernas läsning?
För att det ska bli läsning behövs vissa förutsättningar enligt eleverna. Det finns fyra
kategorier med teman där det antigen kan stöda eller hindra läsningen. Eleverna behöver tid,
rätt miljö, tillgång till litteratur och stöd från andra för att kunna läsa. Under dessa teman
presenteras både hur de kan hindra och stöda läsningen.

35

4.2.1 Tid – läsningens plats i vardagen
Det vanligaste hindret som eleverna nämnde var tidsbrist. De flesta läste på kvällarna
eftersom skolan och fritiden tog mycket av tiden. De var ofta trötta och orkade inte läsa sedan.
De vill gärna läsa men det finns mycket annat som också måste prioriteras. Detta syns både
hos eleverna i årskurserna 5 och 6. Nedan följer några citat från båda grupperna om tid och
läsning:

Jag försöker åtminstone varje kväll men fast på tisdagar då jag har friidrott så har jag slutat sju tiden så då
har jag ... kanske inte ... vilja läsa och. Men jag försöker varje kväll som läsa men jag kommer kanske inte
göra det idag. (Elev 3 åk 5)
Att det är bra men jag hittar bara inte rätt tid för det. Jag har så mycket hobbyer. Och jag vill ha många
hobbyer. (Elev 1 åk 5)
Före jag brukar gå och sova. (Elev 1 åk 6)
Nå om vi säger så här om jag läser en normal bok så säkert på kvällarna. Som sagt läser hela tiden. (Elev
2 åk 6)
Före jag går och sova. (Elev 3 åk 6)
Mest på kvällarna och dagen. (Elev 4 åk 6)

När tiden ska fungera som stöd behövs det en stund som är vigd till endast läsning. Detta kom
ofta fram då skolmiljön diskuterades. Det handlar ofta om lässtunder som lärarna ordnar.
Detta uppskattas av eleverna:

Jag skulle ba säga när vi hade på ettan, tvåan, trean med [lärarens namn] hade vi lässtunder nästan varje
dag. Hon va så där nu är det lässtund och nu ger ni tystnad åt alla, Om ni själv inte vill läsa viskar ni åt
kompisen. Det var så att man alltid fick jättemånga böcker lästa, vi hade läsläxor och sånt där. (Elev 4 åk
5)

Med tiden finns det också en koppling till stress. En elev förklarade hur det brukar se ut för
hen. Det blir läsning mest på kvällen men det får inte bli för sent. Hen förklarar att man får
passa på när det är en ledig stund men att hen får en känsla av att föräldrarna då vill att hen
gör något annat.

36

Nå alltså de tycker det är bra då det är tid och min mamma säger att vi måste vara halv nie i sängen så en
halvtimme lästid då vi ska sova så det här... öh.... Men jag inte ofta så mycket tid att göra det hemma.
Och det är stressigt. Så när någon gång hittar en sån där fri stund så kommer de direkt och ser kanske att
jag läser ibland. Ibland känns det som de försöker få så jag inte kan läsa. Det är säkert inte sant men att
de alltid hittar på något att göra. (Elev 4 åk 5)

4.2.2 Miljö – läsning i hemmet och skolan
De två vanligaste miljöerna som diskuterades var hemmet och skolan. Biblioteket kommer
också fram här, även om det är mera frågan om tillgång till böcker än en miljö som de läser i.
Vilken miljö som eleverna föredrar beror på om det finns andra saker i den miljön som stöder
deras läsning. Hemmet föredrog många, främst för att man kan få lugn och ro där:

Det där... Nå det är mycket lugnare hemma än i skolan. Och så ibland så är det alltid några som babblar
och pratar hela tiden och man läser inte alls. Och sen är det nån som vill [harklar sig syftar på elev 2] läsa
typ alla lektioner. Sen är det en som, inte [Elev 2], som pratar hela tiden. (Elev 1 åk 5)

På en direkt fråga om man föredrar att läsa hemma eller i skolan svarade eleverna i årskurs 6
så här. Detta citat nedan är ett utdrag från ett samtal:

Hur är det då, vilket föredrar ni? (Intervjuaren)
Av hemma eller i skolan? (Elev 2 åk 6)
Ja. (Intervjuaren)
Hemma. (Elev 1 åk 6)
Hemma. (Elev 2 åk 6)
Hemma. (Elev 3 åk 6)

En elev föredrog skolan eftersom hen sällan är hemma. Det är också något som faller under
att tid behövs för att läsningen ska fungera. Förutom tid är ljudet kopplat till den miljön man
föredrar.

37

Men hon [läs: läraren] tycker det är helt bra om vi läser och så där. Vi har en fri stund som vi så där om
vi gjort alla uppgifter får vi läsa men då är det så ofta så mycket ljud i klassen så det är inte så lätt. (Elev
4 åk 5)

Alla tycker inte om då det är helt tyst. Någon fann ljud som ett stöd också:

Nå jag tycker faktiskt mera om att läsa i skolan än hemma. För det finns det där lilla bakgrundsljudet.
Och det liksom hjälper mig att koncentrera mig. På något sätt. (Elev 2 åk 5)

Hemmet som miljö var inte heller alltid ett stöd. Oljud och andra människor kunde vara
störande för elevernas läsning på samma sätt som i skolan. Då nämndes ofta syskon:
Mina föräldrar, jag vet inte, mamma sitter och jobbar dagarna långa och pappa håller på med annat och
min syster skriker hela tiden och hon ska leka med Barbien och hon ska hålla på med det ena och det
andra, störa mig och komma in i mitt rum och inte låta mig göra något i fred. Det är jättesällan jag får en
lugn stund och läsa. Det brukar just vara på kvällarna. Men någon gång händer det att hon stiger upp ur
sängen och kommer dit och skrämmer mig när jag håller på och läser dit i mitt rum. Det är inte så roligt.
(Elev 3 åk 5)

Med miljön kommer också de aktiviteter som eleverna förknippar dem med. Hemmet kopplas
till lugn och ro eftersom många läser innan de går och lägger sig då de inte har något annat att
göra och det är tyst. Läsningen i hemmet kan bli stört om det finns annat som måste göras
som t.ex. andra fritidsintressen. Läsningen kan också störas där av andra som syskon. Läsning
i skolan kan fungera om det finns en tid för läsning och det är lugnt i klassen, eller om man
föredrar lite bakgrundsljud. En sak som direkt kopplades till skolan var uppgifterna kopplade
till läsningen. Nedan finns ett citat från en elev som här berättade om uppgiften att diskutera
böcker man läst i klassen:

Det är så tråkigt. För man läser en bok och sen när man läst den så kommer man alltid ihåg bara början
så är det så tråkigt då vi behöver göra allt det där ... så måste man typ läsa den igen. Och det är så
störande. Och då man läser den igen eller början så kommer man inte ihåg slutet. (Elev 1 åk 5)

38

Två elever från årskurs 6 hade kommit längre i sin motivering av miljö och kunde
sammanfatta läsningen hemma och i skolan så här:

Nå öh i hemmet så läser jag liksom en längre stund. Och i skolan läser jag alltid lite mindre. Inte lika
länge. (Elev 1 åk 6)
Hur det skiljer sig... Hemma så kan du kanske läsa lite mera för dig själv och kanske lite mer koncentrerat
så då kommer de små detaljerna med men sen i skolan så är det kanske lite mer högljutt. Inte på
läsningsstunderna men annars. (Elev 2 åk 6)

Som de ser det så är det olika sorters läsningar som sker i skolan och hemmet. Detta kopplas
senare tillsammans med vilka uppgifter som kopplas till läsningen som sker i skolan.
4.2.3 Tillgång – läsning möjliggjord genom biblioteket och posten
För att kunna läsa måste eleverna ha tillgång till böcker. Här har jag inte gått in på
ekonomiska frågor utan snarare var eleverna själva anser sig bäst hitta böcker. Det vanligaste
svaret var biblioteket. Antingen går de dit själva på fritiden men det förekom också exempel
på hur skolan tog dem dit. Posten handlar om möjligheten att beställa hem böcker. Böcker
från hemmet nämndes och det kommer ett citat på det, men annars fanns det inte så många
andra exempel på ställen eller personer eleverna kan få böcker av i intervjumaterialet.

Jag vet. Det var liksom jätte pop. Och om vår klass och B for ti bibban så, det var just då de där älv
böckerna va jätte pop. Så då när jag kom fram ti hyllan så var de tomma! (Elev 3 åk 5)

Här hade eleverna i årskurs 5 satt igång en diskussion om en populär bokserie som handlade
om älvor. Tydligen var det ofta en kamp om vem som skulle hinna låna dem när de gick till
biblioteket med en annan klass.
På en direkt fråga om varifrån eleverna får böcker svarade eleverna biblioteket igen samt
några andra ställen:

Sverige eller bibban. För i Finland finns det inte så mycket svenska Kalle Ankor. Utom i bibban. Och jag
vill ha dem själv så man inte har fyra veckors tid som man måste läsa dem. (Elev 1 åk 5)
Bibban och posten. (Elev 2 åk 5)
Bibban och fast nån bokbutik, som Suomalainen eller Kansallinen kirjakauppa. (Elev 3 åk 5)

39

Butiker, bibban, presenter, Sverige och posten. (Elev 4 åk 5)
Alltså när vi går med skolan till bibban så lånar jag från bibban. (Elev 1 åk 6)
Nå jag får dem från, mesta dels av böckerna får jag från bibban. Sen får man jag böcker till
födelsedagspresent som man kan byta ut till andra böcker. (Elev 2 åk 6)
Nå man far till bibban. (Elev 3 åk 6)
Jag går också mest till bibliotek. Och nätet. (Elev 4 åk 6)

Utöver biblioteket som gemensam nämnare räknade eleverna upp posten, vilket jag tolkade
som antigen Kalle Ankor man prenumererar på eller bokpaket man beställt via nätbutiker.
Endast en nämnde bokhandlar. Detta kan bero på att dessa butiker inte har lika många böcker
på svenska och man då söker sig hellre till biblioteket eller Sverige för att få tag på böcker på
svenska. Exakt hur eleverna får tillgång till böckerna som de beställer via nätet eller köper i
butiken klargörs inte. Men som när Elev 4 i årskurs 5 berättade om sitt specialintresse Harry
Potter, ”Jag har som en stor hylla med massa Harry Potter böcker.”, så framkommer det att
några i alla fall har tillgång till flera böcker hemifrån. Tillgångsfrågan är både ett hinder och
stöd för eleverna. Med biblioteket finns det åtminstone ett ställe där alla elever jag intervjuade
kunde få tag på böcker.
4.2.4 Det sociala – läsning som en social handling
Även om läsningen ofta ses som något man gör själv så nämner eleverna ofta andra
människor runt sig när de talar om läsning. Det kan både vara personer som stöder eller
hindrar motivationen till att läsa. Vänner, familj och lärare verkar vara de grupper som mest
påverkat dessa elever och deras läsning. Dock verkar inte läsning förknippas direkt med en
social handling för eleverna när de själva berättar om det. Som exempel har jag citerat nedan
ett utdrag från ett samtal i årskurs 5:

Nå hur är det, brukar ni prata sen om vad ni har läst med era vänner? (Intervjuaren)
Nä... (Elev 1 åk 5)
Nä? Okej. (Intervjuaren)
Nä inte ofta för de bryr sig inte. (Elev 2 åk 5)
Du har nog pratat med mig om dina böcker så... (Elev 4 åk 5)

40

Att diskutera med sina vänner om böcker man har läst verkar inte vara normen. Som Elev 2 sa
så bryr sig inte de andra, även om det verkar som hen gärna vill och diskuterar i alla fall med
Elev 4 ibland. Även i årskurs 6 verkar det fungera på ungefär samma sätt:

[...]Hur är det läser dina vänner och brukar ni i så fall prata om de böcker ni har läst? (Intervjuaren)
Nå nog läser de men inte brukar vi prata så jättemycket. Om vi inte har läst samma bok så då kanske.
(Elev 1 åk 6)

Dock verkar eleverna ofta veta att deras vänner läser och vad de läser. T.ex. bokserier
förekom i intervjuerna som alla elever verkade åtminstone bekanta med även om de inte läst
de själva. Vänner kan stöda på så vis genom tips men det verkar inte finnas någon större
social funktion som eleverna själva är direkt medvetna om. Familjen är en annan grupp där
det verkar som föräldrarna försöker stöda läsningen genom att uttrycka sig positivt om
läsning. Nedan har jag citerat ett utdrag från ett samtal i årskurs 6 om det här:

Från lärare till familjen, vad säger din familj om läsning? (Intervjuaren)
Att jag borde läsa mera. (Elev 1 åk 6)
Om vi säger nu så här. Min familj säger att jag ska läsa men då säger de specifikt att jag måste läsa på
finska. Och de går inte. (Elev 2 åk 6)
Uhm... brukar säga att läsa mera. (Elev 3 åk 6)
De brukar säga att jag inte ska läsa hela tiden. (Elev 4 åk 6)

Liknande svar kom också från eleverna i årskurs 5. Föräldrarna vill gärna att eleverna läser
mera litteratur, några verkar oroade att eleverna bara ska läsa. Även under hindret gällande
tidsbrist kom det fram att föräldrarna vill att det finns tid för annat samt att eleverna går och
lägger sig i tid. Eleverna är också uppmärksamma på vad föräldrarna gör själva. Som Elev 4
från årskurs 6 uttryckte det så säger föräldrarna att ”Nå alltså de säger alltid att de skulle vilja
läsa mera men inte hinner de någonsin.” Även elevernas lärare nämndes i intervjuerna när de
sociala delarna behandlades. Skolmiljön i sig kan vara ett hinder eller stöd men så kan också
den sociala interaktionen med läraren vara. På samma sätt som föräldrarna vill läraren
uppmuntra till mera läsning. I årskurs 6 hade de under intervjun en kampanj att läsa mera och
räknade tillsammans med klassen den gemensamma summa över hur många sidor som de har
41

läst. Det finns också saker som hindrar som skoluppgifter som riskerar att göra läsningen i
elevernas ögon till tråkigt. Under skolmiljön tog jag upp ett exempel på hur läsningen
påverkas negativt för Elev 1 i årskurs 5 om hen vet att hen måste diskutera boken sen. Språket
var också en fråga som kunde skapa meningsskiljaktigheter mellan elev och lärare. Nedan
svarar Elev 4 i årskurs 6 vad läraren har sagt till hen om läsning:

Till klassen, inte vet jag. Det är viktigt att läsa och man ska läsa. Man ska inte läsa på finska. Man ska
läsa på svenska. (Elev 4 åk 6)

Om läraren fungerade som ett hinder var det ofta frågan om just vad eleverna ska och inte ska
läsa. I årskurs 5 väckte det en livlig debatt, jag har nedan citerat delar av den. Främst handlade
det om hur läraren begränsade deras valmöjligheter och det var tråkiga böcker de fick välja
mellan:

Dom tycker jag också om! Det enda störande var när [Lärarens namn] sa att man inte får ta såna böcker
utan vi skulle ta lätta att läsa. (Elev 1 åk 5)
Man fick ju ta Kalle Ankor. (Elev 2 åk 5)
Det är så störande. Fast man kunde ju ha läst dem och de är mycket roligare än nå hirve Pojken som
spelade fotboll. (Elev 1 åk 5)
Jag tappade min första tand! Jätteroligt. (Elev 4 åk 5)

När jag frågade direkt om lärarna kom det just fram de vanligaste svaren, att de säger att
läsning är bra och styr vilka böcker som ska väljas. För att hitta de positiva aspekterna
behöver man se andra svar där det inte frågas direkt om lärarna. Det positiva, lärarens stöd för
elevernas läsning, kom fram t.ex. under tidsfrågan. Om läraren kan skapa en lugn stund är det
lättare för eleverna att läsa. Till det behövs även ett fungerande förhållande mellan elev och
lärare.

4.3 Hur ser elevernas medvetenhet ut kring läsning ?
Den sista forskningsfrågan är mer öppen än de andra eftersom under de tidigare kunde jag
även presentera direkta svar från eleverna där de själva kunde direkt motivera varför de läser
och när de läser bäst. Under den här frågan om elevernas medvetenhet kring sin egen läsning
kommer jag presentera uttalande från eleverna om hur de ser sig själva som läsare. Det
42

kommer t.ex. fram i hur de tror att vännerna ser på en. Sedan kommer det också svar som de
ger på annat där de uttrycker att de vet att är de så kallade rätta svaren. Det är frågan om en
annan sorts medvetenhet om läsning som inte bara handlar om dem själva som läsare. De
diskuterar helt enkelt det man ofta anser som vedertagna sanningar inom läsning. Ibland
kunde de också säga hur det egentligen är enligt dem själva.
4.3.1 Läsarrollen – läsning som en del av identiteten
I de två grupperna där jag gjorde intervjuerna fanns det en elev i vardera gruppen som tydligt
var den som läste mest, i alla fall ville hen presentera sig så och de andra höll med. Dessa två
elever räknande ofta upp flera böcker som de hade läst, och det var ofta tjockare eller svårare
böcker än vad de andra hade läst.

Ibland. Yes. Och hur ofta brukar du läsa? (Intervjuaren)
Åtminstone en gång i veckan. (Elev 2 åk 5)
Öh jag skulle åtminstone säga varje dag! (Elev 1 åk 5)
Åtminstone i klassen! [fnitter] Det är bra! (Flera elever)

Det här är ett utdrag från årskurs 5 och deras diskussion kring hur ofta de brukar läsa. Elev 2
har etablerats som den aktivaste läsaren i gruppen och resten av gruppen är medvetna om det.
Elev 1 påpekar att hen har sett Elev 2 läsa mycket mera än bara en gång i veckan. Resten av
gruppen håller med. I årskurs 6 är det Elev 4 som utmärker sig som en aktiv läsare:

Jo nå jag läser pretty much [läs: mer eller mindre] hela tiden. Också på timmarna [instämmande mummel
från andra]. Men också egentligen så kan man inte gå någonstans utan att läsa. Om du ska gå någonstans
så läser du inte de där, egentligen så läser vi hela tiden. (Elev 4 åk 6)

Elev 4 uttrycker också ett perspektiv på läsandet som faller under det vidgade textbegreppet.
Hen ser att läsning också sker utanför den traditionella betydelsen. Det var något som också
kom fram hos andra. I övrigt syntes deras syn på sig själva som läsare i hur de motiverade sin
läsning med nöje. Det kommer fram i andra citat som jag tidigare har presenterat, som under
motiveringen för nöje där Elev 2 från årskurs 5 försvarar sin läsning med att ”Men jag har
roligt!” när Elev 1 uttrycker oro för att sin klasskamrat inte har roligt på rasterna.

43

4.3.2 Vedertagna sanningar – läsning i ett större sammanhang
En del av det som eleverna svarade märkte jag var uttalanden som man i den vardagliga
diskussionen brukar ta som sanningar. Ofta kom det i form av att det är något som eleverna
hört från föräldrarna eller läraren. Ibland svarade de med dessa uttalanden som om det var
deras eget svar men ibland framförde de det med tveksamhet. När jag frågade vad föräldrarna
brukar säga om läsning svarade de flesta som Elev 3 i årskurs 6 med ”Uhm... brukar säga att
läsa mera.” Men samtidigt tillade andra elever om hur föräldrarnas egen läsning brukar se ut:

Jag skulle nog säga så här att dem [läs: föräldrarna] läser mycket. De läser då... Om de säger nu att
ungdomar läser jättemycket på telefonen, så då läser de inga papperstidningar nu. De läser på plattan,
alla nyhetssidor, facebook, allt det här, allt det här ska göras på datorn nuförtiden. De läser ingenting som
normalt men nog läser dem. (Elev 2 åk 6)

Ofta är det då som det är här i det ovanstående citatet, kopplat till digitaliseringen. Eleverna
vet själva att de blir lätt distraherade, som Elev 3 i årskurs 5 sa så finns det mycket annat
hemma som lockar:

Nå liksom jag tycker nog mera om att läsa i skolan. För att hemma är det så att inte orkar jag bara ta den
där boken och ta itu med det där läsandet. För att jag skulle mycket hellre titta på tv eller telefonen eller
leka eller göra nå annat. För inte orkar jag läsa. (Elev 3 åk 5)

Men de ser också hur det distraherar deras föräldrar på samma sätt. De är medvetna om hur
diskussionen ser ut kring att mycket skärmtid är dåligt och att läsa böcker är bättre, ” Ja nå det
är, alla säger troligen att det är bra att läsa för att liksom då e man inte på sina alla möjliga
telefoner[...]” (Elev 2 åk 5). Innan jag ställde några frågor och påbörjade intervjun så
presenterade jag för eleverna varför jag var där och mötes då av en fråga:

Aj var det här det här om man tycker om läsning? (Elev 1 åk 5)
Ja, vad man tänker om läsning. (Intervjuaren)
Aha okej. (Elev 1 åk 5)

44

Det fanns en förväntning om att uttrycka huruvida man tycker om läsning eller inte. Som jag
redan nämnt tidigare vet eleverna vad deras lärare anser. T.ex. under diskussionen om
tidsbrist och lugn och ro som förutsättning nämner Elev 3 från årskurs 5 att en lärare har
uttryckt en önskan om att det skulle läsas mera men att det inte finns tid:

Liksom jag vet att [Lärarens namn] vet att det skulle vara viktigt för oss att läsa men vi har aldrig liksom
tid att läsa. Om vi har tid då är det ljudet och då får vi liksom inte lugn och ro. Då är det någon som
babblar hela tiden. Man får inte det där lugn och ro. (Elev 3 åk 5)

Eleverna är också medvetna om varifrån dessa idéer om läsning i skolan kan komma ifrån,
”Det hör till läroplanen [...]” (Elev 4 åk 6). De vet att det är en del av deras utbildning och att
det förväntas att man läser i skolan. Som jag nämnde redan tidigare kan skoluppgifter ses som
ett hinder för elevernas läsning för att de inte kan njuta av det:

Jag tycker det är bra om man blir sådär fast i en bok. Men sen t.ex. när vi har finska, just att man skulle
läsa en bok på finska, Så jag hade en sån här bok som jag, det är den femte i en serie, jag hade läst alla
andra i serien och de var bra men sen blev den här femte sämre. Och så ville man inte läsa men man
måste för att få själva uppgiften gjord. Så om de är tråkiga så är det inte roligt att läsa. (Elev 3 åk 6)
Det är för att effektivera skolarbetet. (Elev 4 åk 6)

Här i detta ovanstående citat skulle Elev 3 vilja byta bort en bok för den är inte lika bra som
de andra i serien men kan inte det för det är en del av en uppgift. Elev 4 hävdar att det är så
för att effektivisera skolarbetet. Det finns en bild av att viss sorts läsning är tyngre och
tråkigare, då är det ofta kopplat till skolan:

Jag vill göra något annat. Jo man blir sen jättetrött jo. Om man läser någonstans så rör sig... Man måste
kanske läsa till något prov så börjar man må dåligt. Och sen ibland är böckerna jättetunga. (Elev 1 åk 5)

Alla dessa vedertagna sanningar är inte negativa. De positiva finns i sådant som kommer från
cirklar där man läser mycket. Som exempel har jag kommentarer som att man inte ska berätta
om hur böcker slutar för någon som ännu inte hunnit läsa de, d.v.s. ”spoila”. Även
diskussionen om att boken ska vara bättre än filmen kom med. Saker som brukar komma fram
när man pratar med någon som gillar att läsa.
45

Nå joo...Jo nog läser de men liksom. Inte talar man liksom rakt ut. Man vill ju inte spoila. (Elev 2 åk 6)

Följande citatet är ett kort utdrag från en diskussion om filmer och böcker:

Nå alltså om det är en film och en bok som är samma. Då förklarar de i boken på ett lite annat sätt och så
måste man själv få den där inre bilden. Men i filmer får man det liksom genast när de, för man ser den.
(Elev 1 åk 6)
Dom säger ju att boken är bättre än filmen så att liksom ja tycker inte det skiljer sig eller jo boken och
filmen. Men liksom läsandet från boken kan vara mycket otydligare med tanke på åldern på boken. (Elev
2 åk 6)

Speciellt Elev 2 uttrycker att det finns någon som säger att boken är bättre än filmen men att
hen själv ser fördelar med filmen. Det är alltså en vedertagen sanning som hen inte själv helt
skriver under men som hen är medveten om.

46

5 Diskussion
I det här kapitlet kommer jag diskutera resultatet som jag presenterade i det föregående
kapitlet. Resultatet kommer diskuteras under de tre forskningsfrågorna. Jag ska även koppla
det samman med teorin och den tidigare forskningen som jag presenterade i kapitel 2. Sedan
diskuterar jag metoden. Till slut kommer jag också ta upp hur man skulle kunna utveckla
undersökningen och vad man kunde forska vidare i.

5.1 Resultatdiskussion
Innan jag går in på att diskutera resultatet så kommer jag kort sammanfatta avhandlingens
syfte och kort tanken bakom teori, metod, urval och generalisering av resultatet.
Syftet med denna avhandling är att undersöka hur elever i årskurs 5–6 ser på sin läsning. Det
vill säga, den här undersökningen är ett försök på att komma närmare vad eleverna själva
tänker om sin egen läsning, specifikt sin fritidsläsning och skönlitteratur. I inledningen
motiverade jag den här avhandlingen och undersökningen med oron över den minskande
läsningen hos elever. Lärare vill se mera läsning bland sina elever och då undrar jag vad som
får eleverna att läsa. Och innan dess ville jag lägga grunden för varför vi ska läsa
överhuvudtaget i skolan. Då är det naturligt att se till motiveringarna i styrdokument och
läroplaner. Det är vad min teoridel bygger på.
Att ta reda på varför eleverna läser kan göras på flera sätt. Man kunde ha gjort enkäter,
fältstudier där man följer med elevernas läsning under en begränsad tidsperiod, dagböcker och
så vidare. Jag valde att göra fokusgruppintervjuer för att jag ville fråga eleverna själva, ta reda
på varför de läser och hur de läser.
En intervjuundersökning har också sina utmaningar som man som forskare måste vara
medveten om. Jag bör vara tydlig med att det är jag, som forskare, som har försökt tolka
elevernas svar och ge exempel på vad de har sagt så att andra som läser den här avhandlingen
kan göra sin egen tolkning och förstå hur jag motiverar mina resultat. Jag har också gjort en
kvalitativ undersökning och påstår inte att resultatet går att generalisera direkt. Resultatet
visar vad åtta elever i årskurserna 5 till 6 i en skola i Egentliga Finland tänker kring sin
läsning. Informanterna i den här avhandlingen är också elever som läser, aktiva läsare.
Avhandlingen berör inte vad andra sorter av läsare skulle ha kunnat svarat. Som jag ser det är
det här ett exempel för lärare och andra intresserade på möjliga motiveringar som elever kan
ha till sin läsning, vad som kan stöda och hindra dem och hur medvetna de är om sin egen
läsning. Det är fullt möjligt att diskutera med sina egna elever hur de ser på sin läsning
47

utgående från den här undersökningen. I den här avhandlingen ställs det också i relation till
vad den finländska skolan vill med läsningen inom ämnet modersmål och litteratur. Man kan
se avhandlingen som ett inlägg i den här diskursen och vad vi som lärare kan göra eller bör ta
i beaktande när vi vill utveckla elevernas läsning. Att inte bara se på elevernas minskade
läsning som ett problem utan också lyfta fram elevernas egen talan som en möjlig resurs för
läraren.
Det är min tanke bakom hur jag ser på resultatet och avhandlingen. Vad som är syftet, målet
och möjliga användningsområden för resultatet i den här avhandlingen. Vidare kommer jag
ännu gå in i själva resultatet och diskutera det, det följer indelningen enligt
forskningsfrågorna. Jag kommer också sammanfatta resultatet i delkapitel 5.1.4.
5.1.1 Hur motiverar eleverna sin läsning av skönlitteratur?
Under den första forskningsfrågan ville jag etablera elevernas konkreta motiveringar till
varför de läser. De flesta motiverade sin läsning utgående från ett nytto- eller nöjesperspektiv.
En del svar gick att tolka som motiveringar som berör läsningens egenvärde, motiv som
eleverna hade svårare att sätta ord på än varför läsning skulle vara bra respektive roligt.
Kategorierna blev till slut: nytta – läsning som ett verktyg, nöje – läsning som en
fritidssysselsättning, samt nytta med nöje – läsning som en livförsäkring.
Att eleverna kopplar läsning till nyttan med läsning starkt tolkar jag som en koppling mellan
läsning och skolan och hur läsningen fungerar som ett verktyg för att lära sig. Specifikt hur de
kan använda läsning som ett verktyg bland annat för att lösa skoluppgifter. Jag ville främst
diskutera elevernas fritidsläsning för att se om man kan stöda elever som läser mindre genom
att använda motiveringar från aktiva fritidsläsare och nå mindre motiverade elever på så vis.
Det perspektivet blev inte huvudfokus eftersom de flesta eleverna diskuterade allmänt sin
läsning i sin helhet med både fritidsläsning och läsning i skolan. Det fanns ingen poäng att be
dem kategorisera t.ex. en bok, om den tillhör en läsutmaning för skolan eller om det är
fritidsläsning. Däremot är det intressant hur starkt nyttoaspekten kom fram. Eleverna nämner
flera saker läsning är bra för, och det gäller inte endast kunskapsfrågor utan också t.ex. hälsan.
Nöjesmotiveringen kan ses som enklare att uttrycka, läsning är helt enkelt roligt. Det
intressanta är huruvida dessa två överlappar. Eleverna tänker sig att de läser i skolan för att
upprätthålla läsförmågan, utöka ordförrådet m.m. Finns det ett nöjesmotiv i det också? Jag
tolkar att det delvis går att kombinera. I alla fall för de här eleverna som läser mycket.
Problemen kommer fram under den andra forskningsfrågan när läsning för nöjes skull krockar
med t.ex. skoluppgifter. Som exempel kan jag ta upp när lärarens mål distraherar eleven från
48

nöjet med att läsa. Som exempel hade en elev uttryckt en irritation över att veta att hen måste
presentera boken och var rädd för att glömma början när hen läst klart:

Det är så tråkigt. För man läser en bok och sen när man läst den så kommer man alltid ihåg bara början så
är det så tråkigt då vi behöver göra allt det där ... så måste man typ läsa den igen. Och det är så störande.
Och då man läser den igen eller början så kommer man inte ihåg slutet. (Elev 1 åk 5)

Som lärare får man se över vad som är målet med läsningen och göra det klart för eleverna.
Det diskuterades flera olika former av läsningar i skolan och uppgifter kopplade till det i
intervjuerna. Allt från just då diskussioner till att bara läsa. Eleverna har inga problem med att
motivera dessa men verkade få problem med läslusten om de kände ett tvång eller styrning
som de inte höll med om från läraren.

Dom tycker jag också om! Det enda störande var när [Lärarens namn] sa att man inte får ta såna böcker
utan vi skulle ta lätta att läsa. (Elev 1 åk 5)

I det ovanstående citatet hade en lärare bett klassen välja böcker som är lätta att läsa men det
väckte inte alls elevernas intresse. Vilket då krockar med deras motiveringar till läsning som
nöje. Som jag tolkade den här situationen med böckerna som skulle vara lätta att läsa
handlade det om att ämnen som dessa böcker tar upp inte intresserade eleverna. De ville hellre
ta något som väckte deras intresse fastän läraren säkert tänkte göra det lättare för dem genom
att välja lätta att läsa böcker.
Att säga att en bok ska vara rolig är för enkelt, ofta är det individuellt vad man vill läsa, att
kunna differentiera blir då centralt. Även om man som lärare kommer med färdiga mål och
motiveringar till läsning så har eleverna sina egna. Det här inget nytt men elevernas svar tyder
på att det fortsättningsvis stämmer. Eleverna förstår nyttan och kan flera bra saker med
läsning men framförallt vill de ha roligt med sin läsning. De tråkiga stunderna och tråkiga
böckerna kommer de väl ihåg. Att läsning är bra för att det underlättar inlärningen i andra
ämnen har informanterna förstått och kan redogöra för. Men när det kommer till den egna
läsningen ville de läsa böcker de kan fly in i och ha roligt med. ”Nå ju roligare och tjockare
desto bättre.” (Elev 2 åk 5)

49

Sedan fanns det de motiveringarna som inte passade in under vare sig nytta eller nöje. Det
fanns lite av båda i dem men också något annat i dessa svar. Kategorin valde jag att kalla
nytta med nöje – läsning som en livförsäkring efter det här citatet:

Varför jag läser böcker? För att lära mig mera. För att det ska gå bättre i skolan om vi säger så. En bättre
framtid. Det finns... Läsning e, vissa säger det är en livförsäkring. (Elev 2 åk 6)

Motiveringen började som ett argument för nyttan med läsning, alltså att man lär sig mera.
Eleven spinner vidare på detta och tar upp att det går bättre i skolan, att man får en bättre
framtid och till slut kallar det för en livförsäkring. Det här visar på hur eleven kan se nyttan
utanför skolan med läsning. Det är inte en helt färdig formulerad tanke men jag tolkar det som
om eleven har kapacitet att se på läsningen på en mycket breddare plan än att det bara är bra.
Jag tror inte att man som lärare ska underskatta hur mycket eleverna förstår. Jag tror man
gärna får utmana eleverna mera när man diskuterar läsning och våga fundera tillsammans vad
poängen är med läsning i skolan. Till det som har med nöje att göra hade jag det här:

Jag tycker att de måste, vet du... Inte vet jag hur jag ska selittää [läs: förklara]. De ska liksom ha en idé.
Att de också berättat nå sån här någonting... (Elev 4 åk 6)
Som ett större budskap? (Intervjuaren)
Ja! (Elev 4 åk 6)

Eleven i det här fallet har svårt att beskriva vad det är som gör en bok till en bra bok. Hen
tänker att boken ska ha en idé och berätta om något. Här blir det en paus där eleven söker
efter ett ord men hittar inget. Jag fyller i med att föreslå ett större budskap vilket eleven
entusiastiskt svarar ja på. Jag medger att jag antagligen styrde mera här än vad jag behövde
göra. Det är inte sagt att eleven sökte efter just de orden men att hen tyckte det var nära nog.
Jag tolkar det här som en början. I en fördjupande studie skulle man kanske fråga efter
exempel, få eleven att fördjupa sitt svar här. Hur som helst sökte eleven här efter mera än bara
adjektivet rolig för att beskriva en bra bok. Jag valde också att sätta det här svaret under
motiveringar till att läsa eftersom den här eleven söker efter den här typen av böcker och vill
läsa om mera än bara skratt eller faktakunskap. Hen vill ha en idé med sin bok.

50

5.1.2 Vad stöder och vad hindrar elevernas läsning?
Här kom det tydligt fram fyra teman som kunde både stöda och hindra elevernas läsning.
Några teman går in i varandra men jag tyckte det var viktigt att hålla dem skilt eftersom man
kan som lärare jobba med alla fyra så att det skulle stöda läsningen mer än hindra. Som jag
redan nämnt valde jag mina informanter på basis av bland annat en skriftlig uppgift där de
fick skriva om en bok som antigen var deras favorit eller som de senast har läst. Jag valde
informanterna bland annat för att de kunde motivera sitt val mer än att boken var bara rolig.
Därför vet jag att dessa informanter är duktiga läsare och har därför inga större behov av
direkt stödundervisning. Stödet här som jag vill diskutera handlar om att skapa en tid och
plats som gynnar egen läsning av då framförallt skönlitterära verk.
Kategorierna som jag kom fram till i mitt resultat var: tid – läsningens plats i vardagen, miljö
– läsning i hemmet och skolan, tillgång – läsning möjliggjord genom biblioteket och posten
samt det sociala – läsning som en social handling. Gemensamt för alla fyra kategorier är att de
kan både stöda och hindra läsningen.
När det kommer till när läsningen sker var det ofta på kvällen. Informanterna är i skolan och
har då såklart annat att göra även om en hel del läsning sker då. Efter skolan hade de flesta
andra fritidssysselsättningar att hinna med. Det fanns också sysslor som behövdes göras innan
de kunde läsa. Därför blev det mycket läsning på kvällen innan de gick och lade sig. Detta
skapade en bild av en ganska hektisk vardag där läsningen inte alltid prioriterades. Eleverna
visste att de själva ibland hellre gjorde något annat, som t.ex. hur Elev 3 i årskurs 5 uttryckte
det, ”Men jag försöker varje kväll som läsa men jag kommer kanske inte göra det idag.” Eller
som samma elev sa vid ett annat tillfälle, ”Så när någon gång hittar en sån där fri stund så
kommer de[läs: föräldrarna] direkt och ser kanske att jag läser ibland. Ibland känns det som
de försöker få så jag inte kan läsa. Det är säkert inte sant men att de alltid hittar på något att
göra.” Det verkar i alla fall som eleverna själva upplever att de inte hinner läsa. Det finns
mycket annat som måste göras och som lockar. Det kom inte fram här under det här resultatet
men klart att t.ex. mobilen också lockar. Vi diskuterade inte när mobilen väljs framför en bok
men under intervjuerna nämndes den och dess närvaro i hela familjens vardag. Som t.ex. hos
Elev 2, ”De [läs: föräldrarna] läser då... Om de säger nu att ungdomar läser jättemycket på
telefonen, så då läser de inga papperstidningar nu.” Inte har eleverna missat den här
diskussionen och man bör vara medveten om det då man läser den här avhandlingen.

51

För på andra sidan har vi också när det kan vara positivt med att det finns tid för läsning, helt
enkelt plats i vardagen för läsning. Som exempel hade jag hur en elev uttryckte en tacksamhet
till en lärare som hade sett till att det fanns tid för att läsa:

Jag skulle ba säga när vi hade på ettan, tvåan, trean med [lärarens namn] hade vi lässtunder nästan varje
dag. Hon va så där nu är det lässtund och nu ger ni tystnad åt alla, Om ni själv inte vill läsa viskar ni åt
kompisen. Det var så att man alltid fick jättemånga böcker lästa, vi hade läsläxor och sånt där. (Elev 4 åk
5)

Elev 4 här tyckte om hur de tidigare hade specifika lässtunder och hur mycket man fick läst
då. Det är här som vi kommer in på möjligheterna som vuxna har att påverka och skapa
förutsättningar för läsning. Det märks också i de övriga kategorierna som är under den här
forskningsfrågan. Speciellt i miljö kategorin.
Var vill eleverna läsa? Eleverna ville helst läsa hemma för där är det tystare. Det blir också en
hel del läsning i skolan eftersom det är en del av undervisningen och eleverna spenderar
mycket tid där. Det var naturligt att det var den andra miljön som nämndes. Främst var det
ljudet från klasskamrater och andra skoluppgifter som störde i skolmiljön. I hemmet fanns det
förstås annat som kunde distrahera och familjemedlemmar som inte heller var till stöd, men
det varierade mera. Men som det syns i bland annat citatet ovan från Elev 4 i årskurs 5 kan
lässtunder i skolan fungera, speciellt om läraren uttryckligen reserverar tid för endast läsning.
På så sätt kan de elever som inte annars har rum för läsning i sin vardag få in fritidsläsning i
en miljö som stöder det. Det är klart att det här knyter an till kategorin det sociala – läsning
som en social handling. Här nämndes både föräldrar, klasskamrater och lärare. Något större
stöd från vänner verkade inte informanterna lägga märke till men jag noterade i
intervjusituationen att de som läste väldigt mycket var okej med att prata om det i grupp. Det
var en del av deras identitet och de andra såg det och accepterade det utan några större
anmärkningar. Det berodde på att jag hade valt ut grupper med läsare och elever som
fungerade tillsammans för att de just skulle få stöd av varandra och det hade dem också. Det
är därför möjligt att de här eleverna hade mer stöd från vänner än vad de gav uttryck för. Det
är svårt att säga något slutgiltigt om det men det skulle vara en möjlig utveckling på en
liknande studie. Att granska närmare kamrat stödet. För det märktes att det fanns flera
gemensamma minnen kopplade till läsning i grupperna. T.ex. om vilka böcker som var
populära. Eleverna i årskurs 5 hade en diskussion som såg ut så här:
52

Nå liksom ganska ofta att det är en sån här serie med jättemånga böcker i. Det är för jag tycker det är
tråkigt om det bara är en bok och så är det bara det. Det händer inte desto mera än det. Och så brukar jag
... Det brukar byta ganska mycket. Att när jag var liten ville jag läsa Märthas historieböcker om någo
älvor. (Elev 3 åk 5)
Jag också! (Elev 4 åk 5)
Jag vet. Det var liksom jätte pop. Och om vår klass och B for ti bibban så, det var just då de där älv
böckerna jätte pop. Så då när jag kom fram ti hyllan så var de tomma! (Elev 3 åk 5)
Jo alla ba så fort de slapp in... Det var som alla ba... (Elev 1 åk 5)
Älska böckerna! (Elev 3 åk 5)
Alla bara sprang! Och så var typ alla pojkar så där lugna där. Va ska jag månne ta? (Elev 1 åk 5)

Därför ser jag här hur deras läsning kunde ses som en social handling. De läser tillsammans.
Lånar böcker tillsammans i biblioteket och talar om dem. Det är kanske inte något som de
själva blivit uppmärksammade på men det finns där. Från den här situationen kommer det
också fram varifrån de får böckerna de läser. Biblioteket nämndes ofta. Jag frågade inte om
specifika mängder utan bara var de hittar sina böcker. Utmaningen enligt eleverna var att hitta
böcker på svenska. Därför var det många som också beställde hem böcker. Att ha tillgång till
böcker är en definitiv faktor för att kunna läsa. Det blir förstås också en ekonomisk fråga. Det
var jag inte inne på här i den här undersökningen men eftersom alla hade tillgång till
biblioteket ser jag det som en viktig del i att möjliggöra läsning för alla. Det kan ses som en
självklarhet men här ser jag att skolans roll, speciellt ämnet modersmål och litteratur, blir att
introducera biblioteket. Det blir en del i legitimeringsfrågan över varför vi läser litteratur i
skolan. Det är också en del i att demokratisera läsning för alla.
5.1.3 Hur ser elevernas medvetenhet ut kring läsning ?
Den här forskningsfrågan ställde jag mig själv för att granska vad det är eleverna säger. Det
finns en risk att de säger sådant de lärt sig är de rätta svaren. Det är något som jag som
forskare måste ta i beaktan när jag kommer till en skola och ställer frågor gällande läsning.
Kontexten för dem blir ju skolmiljön och vad de har lärt sig. Det är inget fel med det men jag
ville se om det fanns svar som kunde visa på hur elevernas medvetenhet om läsning ser ut.
För det första, som jag redan har nämnt här i resultatdiskussionen, fanns det elever i båda
grupperna som tydligt utmärkte sig som aktiva läsare. De hade den rollen och de andra i
gruppen var medvetna om det. Utöver detta märktes det också en grund för en större
förståelse hos dessa informanter. T.ex. kunde en elev berätta åt mig att, ” Men också
53

egentligen så kan man inte gå någonstans utan att läsa. Om du ska gå någonstans så läser du
inte de där, egentligen så läser vi hela tiden.” (Elev 4 åk 6). Hen kunde se läsning i ett större
perspektiv än bara att läsa böcker. Det är möjligt att de har diskuterat i klassen det vidgade
textbegreppet men hen kunde identifiera det och använda det själv. För att ta reda på om det
finns en djupare förståelse där behövs en fördjupning av den här delen av studien, en
uppföljning av hur eleverna förstår det vidgade textbegreppet. Gällande den här studien ville
jag lyfta fram hur informanterna kunde se sig själv som läsare och också se lite längre på vad
det innebär.
Att se på läsning mer kritiskt kom fram i följande kategori, vedertagna sanningar – läsning i
ett större sammanhang. Där finns svar som verkar vara sådant eleverna har fått höra från
andra, från föräldrar eller lärare. I vissa fall kunde de också se huruvida dessa så kallade
sanningar stämmer eller inte. Ofta gällde det sådant som att föräldrar vill att eleverna läser
mera men eleverna noterade att föräldrarna inte alltid själva gjorde som de sade. Det här
tolkar jag som ett behov av rollmodeller när det kommer till läsning. Barn ser vad du gör och
tar efter.
Det var också roligt att höra eleverna nämna saker som ofta kommer fram bland läsentusiaster
överlag. Saker som att man inte får avslöja hur en bok slutar och att boken är bättre än filmen.
Detta återkopplar till läsning som en social handling. Oberoende varifrån de fått lära sig det
här är det en del av de sociala koderna man kan använda sig av när man diskuterar läsning och
man kan på så vis skapa en gemenskap kring det.
5.1.4 Sammanfattning av resultatet
Jag noterade att informanterna hade mycket att säga om läsning och att det är ett ämne som
intresserar. Informanterna kommer i kontakt med läsning i sin vardag och ser det som en del
av sin fritidssysselsättning. Informanterna kunde motivera sin läsning av skönlitteratur och
verkade finna både nytta och glädje av det. För dem var läsning ett verktyg för skolarbetet och
ett sätt att fördriva tiden. För att elevernas läsning ska fungera behövs det de rätta
förutsättningarna. De behöver lugn och ro och en tid och plats som är gjord för läsning. Det är
ibland svårt att sätta av tid för läsning i en vardag med många andra fritidsintressen och annan
underhållning som lockar. Andra stöd som kan vara bra för informanternas läsning är
rollmodeller och tillgång till böcker på sitt eget språk och som väcker intresse. Att se sig själv
som läsare och vad läsning egentligen är förekommer i årskurserna 5 till 6 men det finns ännu
rum för att utveckla och diskutera med informanterna vad läsning har för betydelse.

54

5.2 Koppling till teori
Teorikapitlet i den här avhandlingen bestod av vilka motiveringar man kan hitta i
styrdokument till varför man läser litteratur i skolan, samt vad en läsare är och vad tidigare
liknande studier har kommit fram till. Motiveringarna man fann i styrdokument handlar
framförallt om legitimeringsfrågan om varför man ska läsa litteratur i skolan. Perssons
sammanställning av de svenska dokumenten och Grunderna för läroplanen för den
grundläggande utbildningen 2014, förkortat Glgu 2014, hade flera punkter som också lyftes
fram av informanterna. Först kommer jag diskutera Perssons sammanfattande punkter från de
svenska dokumenten:

1. Ger upplevelser
2. Ger kunskap.
3. Är språkutvecklande
4. Utvecklar och stärker personliga identiteten.
5. Stärker den kulturella identiteten.
6. Ger förtrogenhet med kulturarvet.
7. Ger kunskap och därmed förståelse/sympati för kulturell mångfald.
8. Främjar goda läsvanor.
9. Motverkar odemokratiska värderingar
10. Skapar empatiska, toleranta och demokratiska elever.
11. Ger kunskap om litteratur, litteraturhistoria och litterär terminologi, och sådana kunskaper gör eleven
till en bättre läsare. (Persson, 2007, s. 123–137.)

Från Perssons sammanfattande lista ser jag att informanterna berörde punkterna 1, 2, 3 och 8
när det gällde hur de motiverar sin läsning. Informanterna ville läsa böcker som var roliga och
spännande, alltså upplevelser de själva uppskattade. De lyfte också fram att läsning behövs för
att få kunskap och är bra för att t.ex. utveckla ordförrådet. Elev 2 från årskurs 6 var t.ex. inne
på det här med att upprätthålla läshastigheten, ”Men det viktigaste med att läsa är liksom om
du inte läser så din, vad heter det, din hastighet går ner. Och sen när du behöver läsa snabbt så
går det inte så snabbt.” Vilket jag tolkar som en liknande motivering som punkt 8, att det
främjar goda läsvanor. Men det fanns inget i informanternas svar som kunde passa in i den

55

sista punkten, kunskap om litteratur. Litteratur som begrepp diskuterades inte under
intervjuerna.
För Glgu 2014 hade jag ingen lista utan jag lyfte fram citat som tog upp legitimeringsfrågan
och såg huruvida de passade in med Perssons lista. Glgu 2014 var mer aktuell och specifik till
den skolan som informanterna går i än Perssons lista som sammanfattar hur det såg ut i de
svenska dokumenten och det såg man bland annat i hur läslusten lyftes fram. Som i det här
citatet, ”Syftet med litteraturundervisningen är att väcka läslust, stödja eleverna i att få och
dela med sig av läsupplevelser, fördjupa kulturkännedomen, stödja den etiska utvecklingen
och att berika elevernas språk och fantasi.” (Utbildningsstyrelsen, 2014, s.172). Perssons
punkter tog inte fasta på läslusten direkt men som jag tolkar det är det en viktig del i hur
informanterna själva motiverar sig till att läsa och något som Glgu 2014 också tar fasta på.
Dock lyfter fram både Persson och Glgu 2014 vikten av kunskap om andra kulturer och
möjligheten till att motverka odemokratiska värderingar via läsning. Det här är något som inte
alls berördes av informanterna. Det var inget som spontant kom fram och det var inte heller
något jag frågade om så det är svårt att säga vad informanterna skulle anse om en sådan
motivering.
Informanterna var mycket inne på hur läsning är ett verktyg för dem som hjälper dem i
skolan, detta syns i Glgu 2014. ”Läs- och skrivstrategier är centrala metakognitiva färdigheter
som ska betonas inom modersmålsundervisningen.” (Utbildningsstyrelsen, 2014, s.172). Man
ser det också som en del av färdigheterna som elever ska ta med sig från undervisningen i
ämnet. Ett citat som passar bra in med hur informanterna ser på sin läsning var följande:

Att innehållet i modersmåls- och litteraturundervisningen görs meningsfullt är en viktig motivationsfaktor
för eleverna. Motivationen och intresset stärks genom att man i undervisningen utgår från barnens och de
ungas språkvärld och erfarenheter och vidgar dessa samt låter eleverna göra egna val och vara aktiva
aktörer. Det är också viktigt att man inom undervisningen beaktar elevernas egna textvärldar och
erfarenheter och breddar dessa. (Utbildningsstyrelsen, 2014, s.172–173)

Här tar Glgu 2014 direkt fasta på hur man kan motivera eleverna. Eleverna ska också göra
egna val och det märkte jag var viktigt för informanterna, t.ex. då när årskurs 5 diskuterade
vilka böcker de fick och inte fick läsa enligt deras lärare.
Något som kom fram i elevernas motiveringar och som inte fanns med här var hur läsning kan
ha en positiv effekt på hälsan. Eleverna hävdade att det var lättare för ögonen att läsa böcker
56

än se på skärmar, att man sov bättre och att man då kunde koppla av bättre. Jag tror att man
skulle kunna se om motiveringen till att läsning för att varva ner i en allt mer hektisk vardag
kunde vara en del av legitimeringsfrågan i framtiden.
Att jag valde årskurserna 5 och 6 till min undersökning har att göra med det som man brukar
kalla en bokslukarålder. Mossberg Schüllerqvist och Olin-Scheller benämnde bland annat just
den här åldern mellan 10–12 som typisk för en ålder då man slukar böcker, eftersom man då
uppnått ett sådant stadie i sin läsutveckling (Mossberg Schüllerqvist & Olin-Scheller, 2011, s.
30). Det noterade jag också bland mina informanter. De läste mycket och gärna böcker i
samma serie så det hela tiden fanns mera och mera att läsa. Samma ålder hade Appleyard satt
som läsarrollen, läsaren som hjälte (Appleyard, 1994, s.58–60). Jag kunde se flera informanter
i den rollen eftersom böckerna de läste liknade de han räknade upp. Att det ofta delar sig in i
böcker som ger mera kunskap och äventyrsböcker stämmer fortfarande (Appleyard, 1994, s.
60–62). Huruvida mina informanter såg sig själva som huvudpersonen i böckerna de läste kan
jag inte säga för jag har inget i materialet som berör det. Däremot passar Mossberg
Schüllerqvist och Olin-Schellers tanke med mitt material om litteracitet, läshandlingar och de
sociokulturella faktorerna som påverkar. Det var tydligt att flera av informanterna kunde se
sig själv som läsare genom just diskussion om läsning och att andra kunde se dem som läsare.
(Mossberg Schüllerqvist & Olin-Scheller, 2011, s. 26.)

Jo nå jag läser pretty much [läs: mer eller mindre] hela tiden. Också på timmarna [instämmande mummel
från andra] Men också egentligen så kan man inte gå någonstans utan att läsa. Om du ska gå någonstans så
läser du inte de där, egentligen så läser vi hela tiden. (Elev 4 åk 6)

Det sociala i läsningen verkar därför vara viktigt trots att läsningen i den här åldern blir mera
individuell och antisocial till skillnad från den lekande läsaren (Appleyard, 1994, s.58–60).
Men som jag ser det är det sociala ännu viktigt för identiteten och utvecklingen som läsare,
teorin och mitt material verkar stöda det. Åtminstone var informanten som tydligt såg sig som
läsare närmare än de andra den följande läsarrollen enligt Appleyard, läsaren som tänkare
(Appleyard, 1994, s.94, 96–99).

Jag tycker att de måste, vet du... Inte vet jag hur jag ska selittää [läs: förklara]. De ska liksom ha en idé.
Att de också berättat nå sån här någonting... (Elev 4 åk 6)

57

Klart att det finns andra faktorer som påverkar, åldersmässigt närmar sig informanterna
tonåren när de går i årskurs 6. Men det går inte heller att utesluta att de sociala interaktionerna
om läsning stöder utvecklingen och motivationen till att läsa mera.
Till sist vill jag ännu diskutera vad de tidigare undersökningarna som jag skrev om i
teorikapitlet kan säga om mitt resultat. Höglunds analys över Glgu 2014 visade att
motiveringarna till litteraturläsning i skolan går att dela in i följande grupper: ” 1. främja
kreativitet och fantasi, 2. vara språkberikande, 3. främja kulturförståelse, 4. ge kunskaper och
färdigheter, 5. vara läsfrämjande.” (Höglund, 2019, s. 194–195). Punkterna 2, 4 och 5 kan jag
se att mina informanter berörde när de motiverade sin läsning. Men punkt 1 och 3 syntes inte
lika tydligt i deras svar. Det är möjligt att de nog har behandlat detta i skolan men det verkar
inte vara lika självklart som de andra motiveringarna för mina informanter. Kreativiteten kan
komma fram mera i deras skrivandet så det är en möjlig förklaring till varför de inte nämnde
det. Kulturförståelse kom också fram i Perssons sammanfattande punkter så det verkar som en
etablerad motivering. Varför informanterna inte nämner det vet jag inte. Det finns säkert flera
faktorer som kan spela roll här men jag tror att det inte är lika självklart för att det inte har
blivit konkretiserat för dem. Jag själv vet att jag läser mycket från den kulturen som ligger
mig närmast och att det var först under Black Lives Matter protesterna sommaren 2020 som
jag på allvar började fundera över hurdana böcker jag läser och varifrån de är (Black Lives
Matter, 2021). Vi har kanske någon idé om kulturförståelse men inte funderat på vad det i
praktiken betyder. Om barn ska komma i kontakt med böcker om andra kulturer behöver de
böckerna vara tillgängliga. Man behöver också kunskap så man vet hurudan mångfald det är
frågan om i böcker. Från artikeln Mångfalden inom barnböcker i Finland ökar sakteligen –
forskare: “Pågår en revolution” på Svenska Yle från hösten 2020 framkommer det att det har
blivit bättre på den här fronten men att man kan i misstag föra vidare skadliga stereotyper om
man inte har tillräckligt med kunskap inom området (Jägerhorn-Tabermann, 2020). Kunskap
som vi då vill att eleverna ska kunna ta del av t.ex. via läsning. Det framkommer även från
Glgu 2014.
Anna Sigvardssons doktorsavhandling handlade om hur gymnasielever i Sverige ser på
poesiläsning. Från resultatet kom det fram att de flesta läser poesi på fritiden för det estetiska,
läsupplevelsen, men att det krockar med skolans fokus på mätbara resultat och då handlar det
mera om textanalys än läsupplevelsen som eleverna värderade högt. (Sigvardsson, 2020, s.
99–106). Det passar in med mitt resultat som visade på att några informanter upplevde
uppgifter kopplade till läsning som ett hinder för att njuta av läsningen:
58

Jag tycker det är bra om man blir sådär fast i en bok. Men sen t.ex. när vi har finska, just att man skulle
läsa en bok på finska, Så jag hade en sån här bok som jag, det är den femte i en serie, jag hade läst alla
andra i serien och de var bra men sen blev den här femte sämre. Och så ville man inte läsa men man
måste för att få själva uppgiften gjord. Så om de är tråkiga så är det inte roligt att läsa.” (Elev 3 åk 6)
”Det är för att effektivera skolarbetet. (Elev 4 åk 6)

Frågan man som lärare då måste ställa sig är vad målet är med litteraturundervisningen i
skolan och läsningen. För att kunna diskutera läsning behöver man öva på det vilket ibland
kräver att man som lärare kommer in och styr det mera. Samtidigt som läslusten behöver
stödjas genom att visa på glädjen man bara kan få av att läsa en riktigt bra bok. Sigvardsson
nämner att det är efterfrågan av de mätbara resultaten som gjort bland annat läsningen mer
resultatinriktat för att det ska kunna betygsättas på samma sätt som andra ämnen. I arbetet
med läroplaner och andra styrdokument behöver man då fråga sig om det är det som är målet
och hur det påverkar hur eleverna ser på läsning. Glgu 2014 tog upp behovet av att väcka
elevernas intresse för läsning, vilket kan vara svårt att förena med mätbara mål. Hur sätter
man ett vitsord på läsintresse? Det går inte. Samtidigt är det ju viktigt eftersom goda
läsfärdigheter kan leda till större skolframgångar:

Varför jag läser böcker? För att lära mig mera. För att det ska gå bättre i skolan om vi säger så. En bättre
framtid. Det finns... Läsning e, vissa säger det är en livförsäkring. (Elev 2 åk 6)

Olle Nordbergs undersökning fokuserade på samma grupp som Sigvardsson. Syftet var att ta
reda på vad den verkliga tonårsläsaren läser och vad deras attityder är gentemot
fiktionsläsning, vad deras kompetensnivå är och om det går att använda resultatet inom
didaktiken (Nordberg, 2017, s. 19). Resultatet visade att de läser gärna för nöjes skull och att
de skiljer det från läsning i skolan som ofta ses som mekanisk. De kunde legitimera läsning
utan problem, utmaningen låg i att läsning idag får tävla med många andra sätt att koppla av,
främst när det kommer till digitala verktyg. (Nordberg, 2017, s. 243–248.)
Skolläsning som något skilt från nöjesläsning kom fram bland mitt resultat. Att läsning får
tävla mot mycket annat som t.ex. telefonen har också kommit fram i mitt resultat. Mina
informanter kunde motivera sin läsning och var allmänt positiva men de var medvetna om

59

samma utmaningar som gymnasieleverna i Nordbergs undersökning. Det handlar om tidsbrist,
digitalisering och fokus på resultat i skolan.
Mitt resultat verkar följa alltså samma trend som dessa två undersökningar från Sverige med
en äldre grupp informanter. Det verkar alltså vara ganska allmänna utmaningar som syns
redan i de lägre årskurserna. Glgu 2014 tar upp det vidgade textbegreppet som en del av
lösningen. Nordberg diskuterar också möjligheterna att förena det digitala med läsning
(Nordberg, 2017, s.253). Ännu verkar det inte helt klart hur. Men jag tror att man som
klasslärare bör vara uppmärksam på hur man motiverar läsning eftersom det följer med
eleverna länge. Mina informanter i årskurserna 5–6 kunde bra diskutera dessa saker, jag tror
att man ska våga som lärare ifrågasätta mera varför vi läser med eleverna för att verkligen
hitta kärnan i deras läsning. Läser vi för att det bara hör till, för att det är ett viktigt verktyg
och finns det någon rätt form av läsning? Jag tror elever kan göra det och det kan hjälpa dem
att motivera sin läsning som kan stöda dem i deras utbildning.

5.3 Metoddiskussion
Som metod hade jag fokusgruppintervju med forskningsansatsen diskursanalys. Jag valde
metoden eftersom jag ville lyfta fram elevperspektivet. Jag ville att eleverna skulle höras. Jag
tänkte också att en gruppintervju skulle kunna fungera som ett stöd för mina informanter när
de diskuterade läsningen, det som var i fokus för själva intervjun. Diskursanalys valde jag
som forskningsansats eftersom den berör studier som är kvalitativa, som vill se hur en viss
grupp ser på ett visst område. I det här fallet gäller det eleverna i årskurs 5–6 och hur de ser
på sin egen läsning. Jag ville lyssna till eleverna och höra vad de hade att säga. Minskad
läsning är ett tema som länge har varit aktuellt så för att få något nytt behövs ett nytt
perspektiv. Jag valde eleverna eftersom det är faktiskt de som berörs av frågan.
Man kunde ha valt flera olika sätt för att få fram material. Jag kunde ha haft en mer
kvantitativ inriktning och fått fram ett större material som skulle visat statistik på hur mycket
och vad eleverna läser. Skulle jag ha gjort en sådan undersökning skulle metoden blivit
enkäter. Materialet skulle ha varit större men jag skulle inte ha kunnat fördjupa resultatet på
samma sätt som i intervjuerna. Man kan också kombinera men då är urvalet ett ännu större
problem. Jag hade svårt att hitta skolor som var intresserade och jag kunde ha haft samma
problem med enkäter. Det är heller inte sagt att eleverna skulle ha svarat på samma sätt med
enkäter som i intervjuerna. En enkät kan man fylla i ganska snabbt och vara färdig. Nu när

60

eleverna fick svara själva muntligt i en grupp var det lättare för mig att styra intervjun så att
det kom fram svar mer än bara ja eller nej.
Om man vill ha en mer kvalitativ undersökning men inte endast intervjuer som material, som
skulle fortfarande ha tagit reda på vad de läser och hur mycket, kunde man ha gjort
läsarbiografier. Då skulle informanterna ha fått, genom en egen tidslinje över sin läsning och
utveckling som läsare, diskuterat hur deras läsning har utvecklats och på så vis komma in på
ett liknande syfte som denna avhandling har. (Mossberg Schüllerqvist & Olin-Scheller, 2011,
s. 24.)
Jag anser att det skulle ha ändrat lite på avhandlingens fokus men att det säkert skulle ha
fungerat. Frågan blir då mera om tidsbrist. Liknande är det med dagböcker, observationer
eller andra metoder som skulle kräva mera tid med eleverna.
Tidsbrist och att få tag på informanter var mina två största problem. Avhandlingen hade gärna
fått ha med mera informanter för att bredda bilden men det var svårt att få tag på skolor och
lärare som ville ställa upp. I och med Covid-19 pandemin som ledde till att närundervisningen
stoppades för en period blev en intervju avbokad också. Därför valde jag att lyfta upp så
många olika aspekter jag kunde av det materialet jag hade och få fram ett djup i det istället för
att ha en breddare bild som skulle kunna vara lättare att generalisera.

5.4 Fortsatt forskning
Det finns många olika sätt att ta sig an den här frågan om läsning hos elever. Jag skulle vara
intresserad av att fortsätta med elevperspektivet men då ta upp frågor om elevernas bakgrund
och hur det spelar roll i deras attityd till läsning. Jag skulle gärna då också göra en
undersökning som sträckte sig över en längre period som skulle likna mera en fältstudie för att
se hur det verkligen är och inte bara intervjua eleverna om deras uppfattningar. Syftet med en
sådan forskning skulle vara att se hur läsning i skolan ser ut i verkligheten och hur den har
påverkats och borde den utvecklats åt något håll. Legitimeringsfrågan över ämnet har kommit
fram på flera ställen och det skulle kunna vara ett fokus. Målet med skolan är att förbereda
eleverna för framtiden. Vad är det då de behöver från läsningen för framtiden?

61

Litteraturförteckning
Appleyard, J. A. (1994). Becoming a reader - The experience of fiction from childhood to
adulthood. Cambridge: Cambridge University Press 1990.

Black Lives Matter. [u.å.]. About. Hämtad 8 april 2021 från
https://blacklivesmatter.com/about/

Bonsdorff, M. v. (1999). Varför nytt namn, varför litteratur? i M. v. Bonsdorff, Unga röster 2
Fiktion och läsning i klassrummet. Om litteraturundervisning i grundskolor och
gymnasier (s. 151–164). Vasa: Publikationer från Pedagogiska fakulteten, Åbo
Akademi.
Christoffersen, L. & Johannessen, A. (2015) Forskningsmetoder för lärarstudenter. Lund:
______Studentlitteratur

Denscombe, M. (2016). Forskningshandboken. För småskaliga forskningsprojekt inom
samhällsvetenskaperna. Lund: Studentlitteratur.

Ebbe, J. (den 9 Februari 2019). Harry Potter fortsätter förtrolla ung och gammal:
"Upplevelsen blir förstorad när den delas av barn och förälder". Hämtad 15 april
2021 från https://svenska.yle.fi/artikel/2019/02/09/harry-potter-fortsatter-fortrollaung-och-gammal-upplevelsen-blir-forstorad-nar

Elbro, C. [u.å.]. Vad är egentligen läsning? Hämtad 9 april 2021 från
https://legilexi.org/inspirationsbibliotek/introduktion/vad-ar-lasning/

Höglund, H. (2019). Modersmål - och litteratur? Föreställningar om litteraturundervisning i
de finländska läroplansgrunderna. i H. Höglund, S. Jusslin, M. Ståhl, & A. Westerlund
(red.), Genom texter och världar. Svenska och litteratur med didaktisk inriktning festskrift till Ria Heilä-Ylikallio (s. 185–200). Åbo: Åbo Akademis förlag.

62

Jägerhorn-Tabermann, J. (den 18 November 2020). Mångfalden inom barnböcker i Finland
ökar sakteligen – forskare: “Pågår en revolution”. Hämtad 15 april 2021 från
https://svenska.yle.fi/artikel/2020/11/18/mangfalden-inom-barnbocker-i-finland-okarsakteligen-forskare-pagar-en-revolution

Kvale, S., & Brinkmann, S. (2014). Den kvalitativa forskningsintervjun.(3. Uppl.). Lund:
Stundentlitteratur.

Lamppu, E. (den 27 augusti 2017). Läs böcker och må bra! Hämtad 15 april 2021 från
https://svenska.yle.fi/artikel/2017/08/27/las-bocker-och-ma-bra

Mossberg Schüllerqvist, I., & Olin-Scheller, C. (2011). Fiktionsförståelse i skolanSvenskalärare omvandlar teori till praktik. Lund: Studentlitteratur.

Nordberg, O. (2017). Avkoppling och analys – Empiriska perspektiv på läsarattityder och
litterär. Uppsala: Uppsala University.

Persson, M. (2007). Varför läsa skönlitteratur- Om litteraturundervisningen efter den
kulturella vändningen. Lund: Studentlitteratur.

Sigvardsson, A. (2020). Möten med dikten. Poetiska läspraktiker inom och utanför
gymnasieskolan. Luleå: Luleå Tekniska Universitet.

Svenska Akademien. (2009). Svenska ordbok. Hämtad 9 april 2021 från
https://svenska.se/so/?id=47914&pz=7

Svensson, P. (2019). Diskursanalys. Lund: Studentlitteratur.

63

Trost, J. (2010). Kvalitativa intervjuer. Lund: Studentlitteratur.
Undervisnings- och kulturministeriet. [u.å.]. PISA-resultaten 2018. Hämtad 9 april 2021 från
https://minedu.fi/sv/pisa-2018-sv

Utbildningsstyrelsen. (2015). Grunderna för läroplanen för den grundläggande utbildningen
2014. Tammerfors: Juvenes Print - Suomen Yliopistopaino Oy.

64

Bilagor

Johanna Hedström
Pedagogie studerande
Fakulteten för pedagogik
och välfärdsstudier
vid Åbo Akademi Vasa
0400382282
johedstr@abo.fi

Infobrev till vårdnadshavaren
Mitt namn är Johanna och jag studerar till klasslärare. Det är dags för mig att
skriva en magistersavhandling och jag har valt att fokusera på läsning. I min
undersökning vill jag ta reda på varför elever i årskurs 5-6 läser. För att välja de
elever jag intervjuar vill jag först ge hela klassen en skriftlig uppgift. På basis av
den väljer jag ut 3-4 elever från varje klass och intervjuar dem tillsammans i en
gruppintervju kring deras läsning. Intervjun bandas in och raderas efter att
avhandlingen är klar tillsammans med det övriga materialet som jag samlat in.
Materialet används alltså endast till min avhandling och inga namn publiceras.
Med vänliga hälsningar,
Johanna Hedström

Jag ger tillåtelse att mitt barn/mina barn deltar i undersökningen, en skriftlig
uppgift och en intervju, och att materialet får användas i avhandlingen.

_____________________________________
Underskrift
_____________________________________
Namnförtydligande

_______/_________20_____
65

Johanna Hedström
Pedagogie studerande
Fakulteten för pedagogik
och välfärdsstudier
vid Åbo Akademi Vasa
0400382282
johedstr@abo.fi

Infobrev till skolan om undersökningen för min avhandling
Mitt namn är Johanna och jag studerar till klasslärare. Det är dags för mig att
skriva en magistersavhandling och jag har valt att fokusera på läsning. I min
undersökning vill jag ta reda på varför elever i årskurs 5-6 läser skönlitteratur.
Med skönlitteratur menar jag böcker man t.ex. läser för nöjes skull. För att välja
de elever jag intervjuar vill jag först ge hela klassen en skriftlig uppgift. Uppgiften
går ut på att eleverna skriver ½- 1 sida kring t.ex. sin favoritbok. Jag tänker mig
att jag kommer en dag till skolan och ger den här uppgiften till årskurs 5 och 6.
Sedan läser jag igenom deras svar och beroende på när det passar er kommer jag
tillbaka och väljer ut 3-4 elever från klassen/klasserna och intervjuar dem
tillsammans i en gruppintervju kring frågor om deras läsning. Intervjuerna tar 2040 minuter och jag bandar in dem. Materialet jag samlar använder jag endast i
min avhandling och raderar det sedan när allt är klart. Inga namn på elever, lärare
eller skolor förekommer i avhandlingen. Ta kontakt om något är oklart.

Med vänliga hälsningar
Johanna Hedström

66

Skriftliga uppgiften
Skriv kort om din favorit bok och varför du läste just den boken.
Inte längre än en sida, ungefär en halv.
Kommer du inte på en favoritbok eller har flera välj då den senaste boken du har läst.
Intervjufrågor
1. Hur ofta brukar du läsa?
2. Var brukar du läsa?
3. När på dygnet brukar du läsa?
4. Vad tycker du är bra med att läsa?
5. Vad annat än böcker brukar du läsa?
6. Hurudana böcker brukar du läsa?
7. Läser dina vänner böcker? Brukar ni prata om det ni har läst?
8. Varifrån får du de böcker du brukar läsa?
9. Hur skiljer sig läsningen i skolan från läsningen där hemma?
-Varför läser man i skolan efter man lärt sig hur man gör?
10. Vad har din lärare sagt om läsning?
- Vad säger din familj om läsning?
11. Vad gör en bok till en bra bok?
12. Vad är skillnaden mellan att se på en film/spela datorspel och att läsa en bok?
-Kommer man ännu i framtiden läsa? Varför/varför inte?
13. Varför tror du man läser böcker?

67

