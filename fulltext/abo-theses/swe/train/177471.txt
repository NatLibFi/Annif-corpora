Människors psykologiska processer i samband med att de tatuerar över
självskadeärr

Magisteravhandling
Utvecklingspsykologi
Erika Strengell, 33743
Handledare: Karin Österman
Fakulteten för pedagogik och
välfärdsstudier
Åbo Akademi, Vasa, Finland
Våren 2020

Erika Strengell

Abstrakt
Syfte: Att granska de psykologiska processerna kring valet att tatuera över självskadeärr,
samt vilken betydelse tatueringarna har för individen efteråt.
Metod: Sex kvinnor, två män och en icke-binär intervjuades. Åtta av respondenterna hade
tatuerat över självskadeärr, och en planerade att göra det.
Resultat: Självskadeärr var förknippade med skam och många gömde dem av rädsla att
bli dömda. Ett tema var att tatueringarna symboliserade öppnandet av nya livskapitel.
Genom att dölja ärren med bläck gjordes ett aktivt val att lägga det som orsakat dem
bakom sig. En del upplevde tatueringarna som ett sigill över ärren som skulle förhindra
dem att skada sig själva igen. Många upplevde lättnad över att inte längre behöva se ärren
eller påminnas om dem på grund av andras frågor. Tatueringen ändrade fokusen på
kroppsdelen, från det sargade till ny, självvald estetik och symbolik. Tatueringsmotiven
symboliserade styrka, överlevnad, nystart, familj, kreativitet, och egna intressen.
Respondenterna upplevde sig vara udda. Flera blev mer bekväma i sin kropp av
tatueringarna. Vissa kände stolthet eftersom tatueringen blev ett emblem för hur väl de
hanterat smärtan.
Slutsatser: Resultaten tyder på att tatueringar kan ha terapeutiska egenskaper för personer
med

självskadeproblematik.

Relationen

mellan

självskadebeteenden

kroppsmodifikationer var komplicerad.
Nyckelord: tatuering, ärr, självskadebeteende, självskadeärr, kroppsmodifikationer

och

Erika Strengell

Innehåll
1. Inledning .......................................................................................................................................1
1.1 Avhandlingens syfte ..............................................................................................................1
1.2 Bakgrund ................................................................................................................................1
1.3 Begrepp ..................................................................................................................................1
1.3.1 Självskadebeteende ........................................................................................................1
1.3.2 Tatuering och kroppsmodifiering ...................................................................................3
1.4 Referensram ...........................................................................................................................3
1.4.1 Tatueringskonst ur ett historiskt perspektiv ...................................................................3
1.4.2 Kroppen som identitetsbärare ........................................................................................5
1.4.3 Kroppsmodifikationer vid bearbetning av svåra händelser ............................................6
1.5 Tidigare forskning..................................................................................................................8
1.5.1 Självskadebeteenden, orsak och prevalens ..................................................................10
1.5.2 Tatuering som riskfaktor eller prosocial handling .......................................................14
1.5.3 Tatuera över ärr ............................................................................................................15
2. Metod ..........................................................................................................................................17
2.1 Sampel .................................................................................................................................17
2.2 Instrument ............................................................................................................................17
2.3 Procedur ...............................................................................................................................17
2.4 Etiska aspekter .....................................................................................................................18
3. Resultat .......................................................................................................................................19
3.1 Självskadebeteendets bakgrund och orsak ...........................................................................19
3.2 Inställning till kroppsmodifikationer ...................................................................................30
3.3 Den inre och yttre processen av att tatuera över självskadeärr ............................................31
3.3.1 Motiv till att tatuera över ärren ....................................................................................32
3.3.2 Valet av design och tatuerare .......................................................................................34
3.3.3 Återtagande av egen kropp ..........................................................................................37
3.3.4 En markör för ett nytt livskapitel .................................................................................39
3.3.5 Tatueringens läkningstid ..............................................................................................41
3.4 Livet efter tatueringarna.......................................................................................................42
3.5 Omgivningens reaktioner på ärr versus tatueringar .............................................................43

Erika Strengell

3.5.1 Tatueringsartistens synvinkel .......................................................................................46
4. Diskussion ..................................................................................................................................49
4.1 Resultatdiskussion ...............................................................................................................49
4.2 Metoddiskussion ..................................................................................................................55
4.3 Råd till fältet och förslag på fortsatt forskning ....................................................................56
Litteraturförteckning
Bilaga 1

Erika Strengell

1. Inledning
1.1 Avhandlingens syfte
Avhandlingens syfte var att kartlägga de mentala processerna kring beslutet att tatuera över
självskadeärr, samt undersöka hur detta beslut påverkat individens vardag. Studien strävade efter
att belysa vilken innebörd tatueringarna har för individen, och lyfta fram narrativen kring dem.
Avhandlingen behandlar även följande delområden: bakgrund till självskadebeteenden, på vilket
vis kroppsbilden påverkades av att tatuera över ärr och hur informanterna upplevde sig bli bemötta
med synliga ärr jämfört med synliga tatueringar.

1.2 Bakgrund
Självskadebeteenden är ett utbrett fenomen speciellt bland unga. Det finns ett stigma kring
självskadeärr och de som har dem försöker ofta gömma ärren. Ärren kan upplevas som triggers
även efter att självskadebeteendet upphört, eftersom de påminner om tunga händelser och psykisk
ohälsa. Det kan kännas obekvämt när någon frågar om orsaken bakom ärren.
På grund av hur utbredd företeelse självskadebeteenden är behövs det mera forskning om
motiven bakom fenomenet, samt hur individerna kan stödas att leva med sina ärr när
självskadebeteendet upphört. Viljan att slippa se ärren kan leda till valet att tatuera över dem. Ingen
tidigare vetenskaplig litteratur hittades om den mentala processen att tatuera över självskadeärr.
Detta var oväntat eftersom det är ett vanligt förekommande fenomen. Kroppsmodifikationers
inverkan på bearbetning av trauma och svåra händelser är ett relativt nytt forskningsområde, även
om kroppsmodifikationer såsom tatuering och piercing är en uråldrig praxis bland samhällen
världen över.

1.3 Begrepp
1.3.1 Självskadebeteende
Självskadebeteenden har inom forskning definierats på varierande sätt eftersom det inte funnits
någon tydlig, enad definition (Laye-Gindhu & Schonert-Reichl, 2005). Självskadebeteende
definieras i Nationalencyklopedin (n.d.) som att ”avsiktligt skada sig själv, mer eller mindre
1

Erika Strengell

allvarligt och vanemässigt, utan att ha för avsikt att begå självmord”. Ofta sker detta genom att
skära sig, bränna sig, slå sig själv eller ta överdoser. (Favazza, 1996; Madge et al., 2008).
Denna avhandling har baserats på Favazzas (1996) definition av självskadebeteenden; att
avsiktligen skada sin egen kroppsvävnad utan suicidavsikt. Att skada sig själv med vassa
instrument räknas till den här definitionen, men inte att tatuera eller pierca sig. För att ge ett djupare
perspektiv på ämnet presenteras även studier som använt andra kriterier för självskadebeteenden.
Öppenheten i Favazzas definition gör att dessa studier ryms in under den tolkningen.
Självskadebeteenden har tidigare inte funnits som en separat diagnos, utan setts som symptom
på andra mentala åkommor, speciellt för Emotionellt instabilt personlighetssyndrom (även kallat
Borderline) (Zetterqvist, 2015). Självskadebeteende infördes i femte utgåvan av Diagnostic and
Statistical Manual of Mental Disorders (DSM–5; American Psychiatric Association, 2013) som en
självständig kategori under namnet Nonsuicidal self-injury disorder (självskadebeteenden utan
självmordsavsikt, NSSID). Det finns sex diagnoskriterier för NSSID. Individen ska ha skadat sig
själv minst fem gånger under det senaste året med förhoppningar om att detta ska lätta på jobbiga
känslor och tankar, ge bättre mentalt mående eller lösa interpersonella problem. Individen ska
uppleva negativa tankar och känslor före självskadeakten, ha regelbundna tankar på att skada sig
själv och/eller ha svårt att hantera och kontrollera självskadebeteendet. Individen bör enligt
diagnoskriterierna för NSSID skada sig själv på ett sätt som är relativt grovt och inte anses vara
socialt accepterat (därför anses exempelvis tatuering, piercing och religiös praxis inte vara
självskadebeteenden). Självskadebeteendet ska enligt kriterierna för NSSID leda till svårigheter att
fungera adekvat i olika vardagliga situationer såsom exempelvis i relationer. Beteendet ska inte
kunna förklaras bättre av någon annan diagnos eller vara ett resultat av en psykos eller
droganvändning.
I en systematisk litteraturöversikt förde Zetterqvist (2015) över DSM-5:s diagnoskriterier på
tidigare empiriska studier om självskadebeteenden. En grupp unga människor noterades som hade
kliniskt allvarligare självskadebeteenden än de som inte uppmätte diagnoskriterierna för NSSID.
Det fanns stöd för existensen av NSSID utanför diagnosen borderline. Alla fall av
självskadebeteenden behöver dock tas på allvar, även de som inte uppnår diagnoskriterierna för
NSSID.
Det är fortfarande under diskussion huruvida NSSID borde räknas som en egen typ av störning,
samt vilka diagnoskriterier som i så fall borde användas. De som stöder existensen av en skild
2

Erika Strengell

diagnos vill ha det för att underlätta forskning om ämnet och för att kunna separera
självskadebeteenden från andra diagnoser. Oppositionen är oroliga att en diagnostisering kunde
skapa mera stigma hos de unga som skadar sig själva, samt menar att det behövs mera
forskningsbas för införandet av en diagnos. (Zetterqvist, 2015)
1.3.2 Tatuering och kroppsmodifiering
Ordet tatuering härstammar från Tahiti, från ordet tatau (Maxwell, 2017). Enligt
Nationalencyklopedin (n.d.) är en tatuering en “permanent infärgning av huden, övervägande i
dekorativt syfte”. Ordet tatuering kan också syfta på ärrtatueringar, mera känt som skarifikation,
där huden skärs med skalpell och såren behandlas för att bilda ett önskvärt mönster i ärrvävnaden.
När ordet tatuering används i denna avhandling syftar det enbart på färg instucken under huden
med hjälp av nålar, eftersom det är den typ av tatuering som studien behandlat.
I denna avhandling används begreppet kroppsmodifikationer som paraplybegrepp främst för
tatueringar och piercingar. Inom branschen för kroppsmodifikationer inkluderar begreppet också
skarifikation, implantat under huden, töjning av piercinghål med mera. Kroppsmodifikationer är
ett extremare sätt att smycka sin kropp än de mindre permanenta valen såsom att färga håret.

1.4 Referensram
1.4.1 Tatueringskonst ur ett historiskt perspektiv
Tatueringskonst finns över hela världen och har kunnat dateras tillbaka så tidigt som till stenåldern
(Maxwell, 2017). Kroppsmodifikationer såsom piercing, tatuering och skarifikation är alla typiska
element i primitiva samhällen. De signalerar om individens identitet och samhällstillhörighet,
såsom status, ålder och position i familjen eller stammen (DeMello, 2000). Det tidigaste bevarade
fyndet av tatueringar finns på ismannen Ötzi som hittades nedfrusen i en glaciär i Italien år 1991.
Ötzi har daterats vara ungefär 5300 år gammal, och hade cirka 61 tatueringar grupperade i 19 linjer
(Kean, Tocchio, Kean & Rainsford, 2012). Två av de andra äldsta fynden av tatuerade människor
är Chinchorro-mannen från Chile, ca 4500 år gammal (Deter-Wolf, Robitaille, Krutak & Galliot,
2016), och Hathor-prästinnorna från forna Egypten, ca 4000 år gamla (Tassie, 2003). Ur en
antropologisk synvinkel kan tatueringar klassas som ett av få fenomen karaktäristiskt för

3

Erika Strengell

människan, eftersom tatueringar existerat i samhällen världen över utan något kulturellt utbyte
sinsemellan (DeMello, 2000).
Anledningen till att människan tatuerade sig i forntiden är oklart och antas ha varierat mellan
kulturer. I Ötzis fall tror forskare att tatueringarna var menade som en typ av akupunktur eller
smärtlindring (Kean, Tocchio, Kean & Rainsford, 2012). Hos 2500 år gamla mumier från
Altaibergen i Sibirien har tatueringarna haft en mera utvecklad stil som påminner om dagens
tatueringsmotiv, där bilderna tros ha fungerat som identifikationsmedel i likhet med dagens pass.
Samma djurmotiv användes också inom andra konstformer och därför tror forskare de var ett sorts
symbolspråk som representerade tankar, inte helt olikt den betydelse tatueringar har för många idag
(The Siberian Times, 2012).
Till följd av kristendomens spridning upphörde många tatueringstraditioner eftersom tatueringar
ansågs vara en synd enligt bibeln. Tatueringskonsten fick ett nytt uppsving i västvärlden på 1700talet i och med att den brittiske upptäcktsresanden Kapten Cook åkte till Polynesien och tog
tatuerade människor ur ursprungsbefolkningen med sig hem. Tatueringskonstens innebörd i väst
har sedan dess ändrats många gånger. Under 1800-talet förekom tatuerade människor som
attraktioner på kringresande tivolin eller bland militärer i USA. Den amerikanska arbetarklassen
tog så småningom till sig tatueringskonsten och i mitten av 1900-talet började också
marginaliserade grupper såsom straffångar tatuera sig (DeMello, 2000). Enligt DeMello (2000)
ledde detta till att tatueringskonsten i väst förlorade statusen som något karaktäristiskt primitivt
och blev istället en symbol för sjömän, äventyrare, patrioter och diverse bråkmakare. Först kring
1980-talet började medelklassen tatuera sig, vilket DeMello (2000) benämner som början på
tatueringsrenässansen. Medelklassen försökte ta bort den vita arbetarklass-stämpeln från
tatueringar och återta den mera primitiva och exotiska innebörden.
Prevalensen för kroppsmodifikationer varierar mellan länder och den undersökta
befolkningsgruppen. I en undersökning av Tysklands befolkning (Stirn et al., 2006) var
prevalensen 8,5 % för tatueringar och 6,5 % för piercingar. Unga människor tenderar ha fler
kroppsmodifikationer än äldre människor (Kluger, 2015). Enligt Stirn et al. (2006) fanns största
andelen kroppsmodifikationer på människor mellan 14–24 år (kvinnor 41 % och män 27 %). Enligt
Roberti, Storch och Bravata (2003) tatuerade sig män vid yngre ålder än kvinnor. Kvinnor piercade
sig vid yngre ålder samt hade ett större totalt antal kroppsmodifikationer än män (speciellt
piercingar). Genom att umgås med människor som hade kroppsmodifikationer normaliserades
4

Erika Strengell

dessa (Atkinson, 2004), vilket kan vara en delorsak till att tatueringar fått ökad spridning inom
medelklassen sedan tatueringsrenässansen (DeMello, 2000).
1.4.2 Kroppen som identitetsbärare
Hur nöjd en människa är med sitt utseende är av betydelse för det mentala välmåendet. Det finns
lite forskning om hur konstruktionen av identitet är korrelerad till kroppsbilden, trots att detta är en
viktig del av utvecklingen hos unga (Daniels & Gillens, 2015). Kroppsjaget är den fysiska delen
av en människas identitet. Inom psykoanalysen tolkas kroppsjaget som en persons uppfattning om
egen kropp och dess gränser. Inom fenomenologisk filosofi ses den upplevda kroppen som ett
kroppsförankrat medvetande – individen är sin kropp (Egidius, n.d.).
Den fysiska kroppen kan representera en människas identitet (Albin, 2006), och för en tatuerad
individ kan tatueringarna ha stor betydelse (Tiggemann & Hopkins, 2011). Albin (2006) menar att
kropp och ego är sammanflätade med varandra. Detta kunde förklara varför vissa människor väljer
att använda kroppen för att uttrycka sitt inre, speciellt när något är känsloladdat men svårt att
förklara med ord.
Vad som uppfattas som en estetisk kropp är beroende på det kulturella sammanhang kroppen
blir läst inom. Hur människor tolkar och reagerar på kroppens fysiska uttryck kan påverkas genom
att modifiera kroppen (DeMello, 2000). Tatueringskonsten är fortfarande vitt spridd över alla
kontinenter, men motiven till varför människor väljer att tatuera sig varierar mellan kulturer
(Maxwell, 2017) och samhällsklasser (DeMello, 2000).
Det tycks finnas endast få personlighetsskillnader mellan människor med- och utan
kroppsmodifikationer. I en undersökning av Forbes (2001) hittades inga skillnader mellan dessa
två grupper, enligt personlighetstestet Big Five. Människor utan kroppsmodifikationer trodde att
den andra gruppen skulle vara väldigt olik dem, det fanns exempelvis fördomar om att människor
med kroppsmodifikationer använde mer droger samt inte passade in i samhället lika bra som de
utan modifikationer. Detta beskrev inte verkligheten bland de undersökta högskolestuderandena.
Tatueringar kan användas för att markera den egna identiteten utåt (Tiggemann & Hopkins,
2011). En undersökning av Tiggemann och Golder (2006) visade att individer med tatueringar hade
ett större behov av att känna sig unika än de utan tatueringar. Av de som inte hade tatueringar ökade
chansen att de i framtiden skulle tatuera sig i korrelation med deras behov av unikhet. Antalet

5

Erika Strengell

kroppsmodifikationer hade inget samband med hur mycket tid eller pengar personen annars
investerade i sitt utseende.
En undersökning av Stirn & Hinz (2008) visade att kroppsmodifikationer märkbart ändrade de
undersöktas kroppsbild. Av de undersökta uppgav 26 % att kroppsmodifikationer hade påverkat
deras sexualitet positivt. De oroade sig inte mycket över hur permanenta kroppsmodifikationerna
var och 76 % ville göra flera. Endast 9% hade en kroppsmodifikation de inte ville ha kvar. Av de
undersökta uppgav 52 % att deras kroppsmodifikation hade en speciell betydelse.
1.4.3 Kroppsmodifikationer vid bearbetning av svåra händelser
Efter 2000-talets början blev det vanligare med forskning kring kroppsmodifikationers potentiella
prosociala egenskaper, till skillnad från tidigare forskning som såg tatueringar och piercingar
främst som riskfaktorer. Det tycks finnas traumabearbetande aspekter av att göra
kroppsmodifikationer. Vissa människor söker sig medvetet till kroppsmodifikationer av denna
orsak. För somliga sker traumabearbetningen på ett symboliskt plan för att uttrycka undermedvetna
processer eller få utlopp för sådant som varit svårt att tala om (Maxwell, 2017).
Bland de som blivit utsatta för trauma är de vanligaste motiven bakom att tatuera sig att återta
sin egen kropp, uppnå katharsis samt använda kroppskonst för att markera olika kapitel i livet
(Maxwell, 2017). Att kunna tala om en traumahändelse på ett rationellt vis kan kännas svårt eller
omöjligt för den utsatte, på grund av traumaminnets karaktär. Utan att kunna uttrycka sig blir
traumat låst inuti individen (Van der Kolk, 2014). Det är enligt Albin (2006) möjligt att
undermedvetna processer och bilder kan ta sig uttryck via kroppsligt agerande, bland annat genom
valet att tatuera en symbolisk bild på sin kropp. Genom detta kan individen uttrycka sådant som
orden inte räcker till för. Enligt Sarnecki (2001) kan tatuerandets kreativitet och symbolik
underlätta fyllandet av det inre tomrum som kan upplevas efter ett trauma, genom att man ger det
ny innebörd. Traumaminnet tilldelas en permanent fysisk plats istället för att endast existera
abstrakt i tanke och känsla.
Van der Kolk (2014) menar att de felaktiga scheman som uppstått i hjärnan som resultat av
trauma kan delvis sluta ge stressymptom om man under kontrollerade former låter individen
återigen utsätta sig för delar av traumat. Att bli piercad eller tatuerad kan möjligen fungera som ett
självvalt återupplevande av ett trauma (på grund av smärtan, involverandet av kroppen, samt
symbolspråket), i en miljö där den tidigare utsatta nu är den som kan kontrollera vad som händer
6

Erika Strengell

(Stirn et al., 2011). Detta kan ge ökad acceptans och förståelse för traumat, vilket i sin tur kan ge
individen en känsla av ökad kontroll över det som har skadat en psykiskt och fysiskt (Sarnecki
2001). Känslan av att vara i kontroll över återhämtningsprocessen efter ett trauma var en viktigare
faktor i traumabearbetningen för personer som blivit utsatta för sexuella övergrepp än för andra
grupper av människor med trauma (Ullman & Peter-Hagene, 2014). Alla som har en
kroppsmodifiering har inte blivit utsatta för våld, men de är överrepresenterade i statistiken
(Maxwell 2017).
Under ett traumas bearbetningsprocess har många människor beskrivit en renande upplevelse
som känts som att de negativa känslorna rensats bort, vilket har gjort att de kunnat släppa
kontrollbehovet över det skedda. En tatuering kan potentiellt vara starten för en sådan process och
ge individer en nystart i identiteten och självuppfattningen från stunden de markerar sin kropp
(Maxwell, 2017).
Enligt Van der Kolk (2014) är det viktigt att traumaoffer kommer i kontakt med den egna
kroppen för att lära sig lita på sina fysiska sinnesintryck som en del av läkningsprocessen. Enligt
Stirn et al. (2011) kan en kroppsmodifikation stärka bandet mellan kropp och psyke. Personen som
gör kroppsmodifikationen demonstrerar utåt att denne äger kontrollen över sin kropp och vad som
händer med den.
Bland människor med kroppsmodifikationer fanns en signifikant större andel offer för sexuella
övergrepp än bland den övriga befolkningen (Sarnecki, 2001). Enligt Stirn et al. (2011) skiljde sig
motiven bakom kroppsmodifieringarna hos de som blivit utsatta för sexualvåld gentemot de övriga
människorna med kroppsmodifieringar. De som blivit utsatta för sexualvåld uppgav mer frekvent
att de ville göra kroppsmodifikationer i syfte att överkomma negativa händelser och bli mera
medvetna om egen kropp, samt att de sökte en förändring i personligheten. I en undersökning av
Maxwell (2017) var återtagandet av den egna kroppens autonomi ett återkommande tema bland
överlevarna av sexualvåld. Fokusen på den egna kroppen och associationerna till den ändrade från
att ha varit något som någon annan tog ägarskap på, till något nytt och eget efter att tatueringen
blev gjord.
Enligt Van der Kolk (2014) kan de som upplevt trauma söka sig till fysisk smärta för att dämpa
den psykiska smärtan. Maxwells studie (2017) visade att många av traumaoffren var stolta över att
de kunde klara av och vinna över smärtan det innebär att ta en tatuering, och att de därför gärna tog
del av smärtan i processen.
7

Erika Strengell

Att ta en tatuering till minne av någon som dött kan underlätta sorgearbetet (Sarnecki 2001). En
sådan tatuering förkroppsligar minnet av den avlidna och håller det levande, samt hyllar relationen
mellan den avlidna och den som bär tatueringen. En In Memoriam-tatuering kan skapa diskussioner
där individen får chansen att berätta om den avlidna personen och hurudan denne var. På detta vis
bevaras och skyddas informationen om den avlidna människan, vilket kan vara en tryggande
vetskap för en människa i sorg (Letherby & Davidson, 2015).
DeMello (2000) föreslår att en ny piercing kan indikera en vilja att symboliskt ”läka gamla sår”.
Intimpiercingar ökar i popularitet. Intimpiercingar är piercingar som sitter i bröstvårtorna eller
kring könet. Möller et al. (2017) undersökte korrelationen mellan att ha gjort intimpiercingar och
att ha upplevt trauma i barndomen. De som gjort intimpiercingar var i jämförelse med resten av
befolkningen överrepresenterade i att de blivit utsatta för grovt sexuellt, emotionellt eller fysiskt
våld som barn. Trots detta hade de en genomsnittligt god kroppsbild. Möller et al. spekulerar i att
intimpiercingarna kan ha varit en bidragande faktor till att dessa individer bearbetat sina trauman
så väl.

1.5 Tidigare forskning
När litteratursökningar för denna avhandling gjordes (hösten 2019) hittades inga vetenskapliga
undersökningar om att tatuera över självskadeärr. Detta utesluter inte att det kan ha gjorts sådana
studier men om det finns är de ytterst få. Några enstaka studier behandlar tatuering över andra ärr,
exempelvis mastektomiärr.
En studie av Aizenman och Jensen (2007) jämförde unga med självskadebeteenden gentemot
unga som hade tatueringar och piercingar. I undersökningen framkom att de som gjorde
kroppsmodifikationer gjorde det för att uttrycka sig själva, medan de som skadade sig själva gjorde
det för att lätta på mental smärta. De med självskadebeteenden upplevde mer avsaknad av kontroll,
hade sämre självförtroende och visade mer depressionssymptom. Båda grupperna visade oftare
tecken på ätstörningar och hade oftare blivit utsatta för sexuella övergrepp och våld än
kontrollgruppen.
Stirn och Hinz (2008) jämförde människor med kroppsmodifikationer och människor med
kroppsmodifikationer samt en självskadehistorik. En stor andel av det totala samplet rapporterade
om jobbiga upplevelser i barndomen, men var ändå generellt sett nöjda med den rådande
livssituationen. Speciellt vanligt med våldsamma och smärtsamma livshändelser var det bland de
8

Erika Strengell

som skar sig. De var mindre nöjda med sin livssituation och hade svårare att hantera sin aggression,
vilket kan vara en traumarespons. Bland de undersökta hade 27 % skärt sig som unga. Av dessa
hade 13 % slutat skära sig när de började göra kroppsmodifikationer. Kroppsmodifikationer kan
potentiellt bli terapeutiska ersättningsmedel för självskada. De med självskadehistorik tillskrev sina
kroppsmodifikationer betydligt mera terapeutiska egenskaper än andra, men flera uppgav också att
de var beroende av dem. Flertalet hade en dålig kroppsbild och hade upplevt att deras kropp inte
var en del av dem. De som skärt sig uppgav oftare att deras kropp känts främmande eller ful före
de gjorde kroppsmodifikationerna. Under tiden som kroppsmodifikationerna blev gjorda beskrev
de med en historia av självskadeproblematik mer frekvent att de fick kraft och en kick av processen,
samt njutning. De som skar sig uppgav mer frekvent än genomsnittet att de efter
kroppsmodifikationen kände sig helade eller upplevde en process av läkning. De rapporterade
oftare en känsla av självaktualisering, ökat självförtroende samt upplevd förändring i livet som
resultat av kroppsmodifikationen. Många upplevde att de fick bättre kroppskontroll och att denna
känsla av kontroll ökade ju flera kroppsmodifikationer de gjorde. Det behövs fler studier om ämnet,
men denna studie indikerar att det kan finnas en större andel människor med en historia av
självskadeproblematik bland kroppsmodifieringsfantaster än bland den övriga befolkningen.
Masters (2015) noterade vid ett behandlingshem för unga att många av de som skadade sig
själva hade framtidsdrömmar om att bli tatueringsartister. Masters (2015) inledde ett femårigt
experiment i vilket personalen på hemmet gav självskadeklienterna icke-permanenta
tatueringspennor, klistertatueringar samt böcker med tatueringsmotiv. De unga uppmuntrades rita
tatueringsdesigner på kroppsdelar som de brukade skada sig själva på. Fokusen i vården lades på
kreativitet istället för på självskadeproblematiken. De efterföljande månaderna upphörde de unga
ha självmordstankar, samt slutade skada sig själva. De hittade ett utlopp i kreativiteten och fick en
bättre och mera realistisk självbild. Tekniken var också hjälpsam inom familjeterapi, eftersom
vårdnadshavare kunde lägga positiv fokus på hur kreativa tatueringarna var istället för att fokusera
på självskadebeteendet. De unga ritade tatueringar för att hantera flashbacks från sexuella
övergrepp, manövrera ilska och sorg, bemästra känslor kring en negativ kroppsbild och för att inte
skada sig själva efter konflikter eller avvisning.

9

Erika Strengell

1.5.1 Självskadebeteenden, orsak och prevalens
Det är relativt nytt att forska om självskadebeteenden som ett enskilt fenomen utanför andra
diagnoser (Zetterqvist, 2015) och skilt från självmordshandlingar (Harris 2000). I många
västerländska länder har självskadebeteenden bland unga blivit ett allt viktigare ämne inom vården
och socialpolitiken (Ystgaard et al, 2009). Fokusen har varit på att försöka framställa instruktioner
för hur självskadepatienter ska hanteras inom vården, samt på förebyggande av självmord (Madge
et al., 2008).
Självskadebeteenden börjar oftast vid en ålder kring 12–15 år (Ammerman et al., 2017), men
ny forskning tyder på att det finns en andra ålderspik för självskadebeteenden som är kring 20årsåldern (Gandhi et al., 2018). Självskadebeteenden uppskattas ha en prevalens mellan 13–28 %
bland ungdomar. Bland psykiatriska patienter är prevalensen mellan 40–80 % (Masters, 2015).
Enligt en finländsk studie (Laukkanen et al., 2008) var självskadeprevalensen under en livstid
11,4 % för skärande och 10 % för annan typ av självskadebeteende. Statistiken över
självskadebeteendens förekomst varierar eftersom undersökningar inom ämnet har definierat
självskadebeteenden på olika sätt (Laye-Gindhu & Schonert-Reichl, 2005; Madge et al., 2008;
Zetterqvist, 2015). Speciellt få tillförlitliga studier finns det på en internationell skala. Faktorer som
påverkat resultaten är om undersökningspersonerna varit helt anonyma, vilken population som
undersökts, hur självskadebeteende definierats samt om man har räknat med självmordsförsök i
statistiken (Madge et al., 2008). Detta försvagar möjligheterna att jämföra och generalisera
undersökningarnas resultat (Zetterqvist, 2015).
I en större internationell undersökning (Madge et al., 2008) fick unga själva uppge vad de ansåg
vara sina självskademetoder. De uppgav en bred skala handlingar: att skära sig, bränna sig, slå sig
själv, att hoppa eller kasta sig själv mot saker, svälta sig, dricka stora mängder alkohol, inhalera
eller sniffa substanser, sluta ta sin medicin, skjuta sig själv, använda köld, köra ett fordon på ett
riskfyllt sätt, använda droger i ändamål att skada sig själv, överdosera och svälja substanser eller
objekt som inte är avsedda att förtäras, samt även hängning, strypning, drunkning och elstötar.
Denna lista på självskademetoder baserat på de ungas egna upplevelser är bredare än hur de flesta
andra undersökningar definierat självskadebeteenden.
Majoriteten av självskadestudier har varit kvantitativa. Dessa studier kan ta fram data på
prevalensen av självskadefall samt isolera de bakomliggande faktorerna, men för att förstå
självskadebeteenden och deras mångfald behövs kvalitativa undersökningar som granskar de
10

Erika Strengell

individuella livssituationerna kring beteendet. För att förstå självskadebeteenden behövs insikt i de
kulturella ramar det existerar inom. (Harris, 2000)
De tre vanligaste orsakerna varför de unga skadade sig själva var enligt Madge et al. (2008) att
de ville få ett hemskt sinnestillstånd att sluta (70,9 %), kände en vilja att dö (59 %) samt ville straffa
sig själva (43,6 %). Det uppgavs vanligen fler än en orsak till självskadeincidenterna, speciellt
bland kvinnorna. Trots att ”en vilja att dö” var ett vanligt motiv kan självskadebeteendet vara ett
försök att preservera sitt liv (Harris, 2000). En del beskriver självskadebeteendet som en typ av
skadekontroll. Genom att skada sig själva upplever vissa människor att den destruktiva känslan
lättar en stund. Således förlängs deras liv eftersom de slipper ta livet av sig.
För att förstå självskadebeteenden behövs insikt i emotionerna kring handlingen samt vilka
fördelar beteendet ger individen. En del upplever frigörelse av att skada sig själva. Att skära sig
kan agera metafor för att skära bort det hemska som gjorts mot en av andra, exempelvis en våldtäkt.
Vissa beskriver processen som renande. En del känner sig tröstade och avslappnade efter att ha
skadat sig själva. Kontroll verkar vara ett av nyckelorden till att förstå beteendet; många skadar sig
själva för att de upplever kontroll när de gör det och vill förstärka samt demonstrera denna känsla
till sig själva. Gemensamt för självskadebeteenden är att de verkar vara ett sätt att använda fysisk
smärta för att hantera emotionell smärta. Den inre smärtan uttrycks via ett fysiskt objekt, så att den
blir mera konkret att handskas med. Att skada sig själv kan vara ett försök att kommunicera sin
smärta, både till sig själv och andra. (Harris, 2000).
Det pågår en diskussion bland forskare om till vilken mån unga människor skadar sig själva som
ett försök att hantera sina känslor gentemot till vilken mån det är ett suicidalt beteende (Madge et
al., 2008). Självmord bland unga kvinnor (10–19 år) ökar i Norden (Laukkanen et al., 2008).
Självskadebeteenden är enligt en studie av Madge et al. (2008) dubbelt vanligare bland kvinnor.
Minst en av tio kvinnor hade skadat sig själva det senaste året. Kvinnorna var mera i riskgrupp att
börja skära sig, och skärande var den vanligaste självskademetoden för kvinnor (Laukkanen et al.,
2008). Kvinnorna var mindre troliga än männen att använda någon annan singulär metod såsom att
kasta sig mot saker, hänga sig, eller slå sig själva. I en studie av Madge et al. (2008) framkom att
många unga hade tankar på att skada sig även om de inte hade gjort det. En av fem kvinnor hade
självskadetankar, jämfört med en av tio bland männen.
Många människor önskar att de kunde sluta skada sig själva, men upplever att de inte klarar av
det (Harris, 2000). De beskriver självskadebeteendet som ett beroende. Ungdomar som skadat sig
11

Erika Strengell

själva tenderar repetera beteendet (Hawton et al., 2012). Att använda flera olika typer av
självskademetoder var det vanligaste sättet att skada sig på vid upprepade självskadebeteenden,
följt av att enbart skära sig själv (Madge et al., 2008). Repeterat självskadebeteende är en riskfaktor
för självmord enligt en studie av Hawton et al. (2012). Under perioden de unga undersöktes (en
uppföljningsperiod med en median på sex år) dog 1 % av dem, varav hälften tog sina liv. Metoden
de avslutade sitt liv med var oftast en annan än självskademetoden. Risken för självmord var större
hos män, men risken för upprepat självskadebeteende var lika för båda könen. Självmord som
dödsorsak var vanligare bland de som börjat skada sig själva i äldre tonår (15–18 år) än yngre
(Hawton et al., 2012). De med en självskadedebut före tolv års ålder var benägna att skada sig
själva under en längre tid och mera frekvent än de med en senare självskadedebut (Ammerman et
al., 2017). Av de som skadade sig själva var det ungefär hälften som fortsatte göra detta upprepade
gånger (Madge et al., 2008).
Det är viktigt att undersöka risken för repetition och självmord hos alla som söker sig till vården
på grund av självskadebeteenden. Det är mer sannolikt för akutmottagningar att skriva ut ett
självskadefall utan psykosocial bedömning om personen skurit sig jämfört med andra fall av
självskadebeteenden, eftersom de generellt ser skärande som mindre allvarligt (Kapur et al., 2008).
Detta antagande strider mot faktumet att självmordsrisken och risken för ett upprepat
självskadebeteende visats vara högre associerad med att ha skurit sig själv som självskademetod
(Hawton et al., 2012). Det verkar finnas behov för nationella riktlinjer på hur vården ska ta sig an
och bedöma patientfall med självskadeproblematik.
Enligt Madge et al. (2008) uppsökte 12,4 % av unga med självskadebeteenden sjukhus till följd
av den senaste självskadeepisoden. Ju dödligare självskademetod desto troligare var det att
personen kom i kontakt med sjukvården som resultat (Ystgaard et al., 2009). Män uppsökte oftare
sjukhus, troligen på grund av att män väljer våldsammare självskademetoder. Kvinnorna tenderade
skära sig. Av de som använde skärande som singulär självskademetod sökte endast 6,9 %
sjukhusvård (Madge et al., 2008). Att skära sig själv var den dominerande metoden av
självskadehandlingar (Laye-Gindhu & Schonert-Reichl, 2005), så dessa siffor tyder på att en stor
andel inte söker vård. De flesta av de unga (77,9 %) som uppsökte sjukvård efter att ha skadat sig
själva kom in på grund av förgiftning (Hawton et al., 2012). I en undersökning i Storbritannien
(Harris, 2000) upplevde människor med självskadeproblematik att de ofta blev bemötta med
otålighet, ovänlighet och frustration på sjukhusen. När kvinnorna visade sina skärsår blev de ofta
12

Erika Strengell

behandlade som irrationella, vilket ledde till att de inte vågade komma tillbaka. Istället lärde de sig
att vårda skärsåren hemma. Det kan uppstå konflikter mellan sjukvårdare och patient eftersom
sjukvårdaren försöker tolka självskadebeteendet genom rationell logik medan patientens
självskadebeteende baserar sig på inre logik (Harris, 2000).
Ungdomar med vårdkontakt uppgav mer frekvent en önskan att dö, hade oftare drog- eller
alkoholproblem, samt mer självskadebeteenden inom familjen jämfört med de som inte hamnat i
vårdkontakt. Trots detta bör det inte förbises att de som inte fick vård också mådde väldigt dåligt.
Många människor som skadar sig själva är i behov av hjälp utan att få den. De unga som fick hjälp
och de som inte fick hjälp skilde sig inte åt i symptomen på depression och ångest, även om de som
sökte medicinsk hjälp idkade dödligare typ av självskadebeteenden samt uppgav mera problem
(Ystgaard et al., 2009). I en studie av Madge et al. (2008) berättade en fjärdedel av ungdomarna
med självskadeproblematik att ingen visste om att de skadade sig själva.
Riskfaktorer och skyddsfaktorer för självskadebeteenden skiljer sig åt beroende på om individen
skär sig eller skadar sig själv på annat vis. Att skära sig själv var vanligare bland de som uppvisade
depressiva och somatiska symptom, aggressivt beteende, hade dåliga sociala relationer, hade
föräldrar som separerat eller dåliga relationer inom familjen. Andra typer av självskadebeteenden
var associerade med droganvändning, dålig prestationsförmåga i skolan samt dåliga
familjeförhållanden (Laukkanen et al., 2008). Hos båda könen fanns ett samband mellan
självskadebeteenden

och

dåligt

självförtroende,

dålig

relation

med

föräldrarna,

självskadebeteenden bland vännerna och drogmissbruk. Självskadebeteenden inom familjen var en
riskfaktor för pojkarna. För flickor var alkoholmissbruk, skilda föräldrar, ångest, impulsivitet samt
sexuella övergrepp signifikanta riskfaktorer (Ystgaard, Reinholdt, Husby & Mehlum, 2003).
Största riskfaktorn för att skära sig var enligt en finsk studie att inte ha vänner (Laukkanen et al,
2008).
På internet finns forum för unga där de delar med sig om tankar kring självskadebeteenden.
Dessa forum kan utlösa självskadehandlingar för unga i riskgruppen, även om forumen i de flesta
fall är menade som stöd (Laukkanen et al., 2008). Taiminen et al. (1998) påvisade att
självskadebeteenden kan smitta mellan slutenvårdspatienter.
Upplevd dissociation är en riskfaktor för att en individ börjar skada sig själv utan suicidavsikt.
En del använder självskademetoder för att sluta dissociera. De som skar sig mätte högre nivåer av
dissociation än de som skadade sig själva på andra vis (Tolmunen et al., 2008).
13

Erika Strengell

De unga skadade sig själva oftast där hemma. De var i de flesta fall inte påverkade av alkohol
eller droger under incidenten, men det var snäppet vanligare bland män att vara rusmedelspåverkad
(Madge et al., 2008). Ett missbruk kan vara ett verktyg för att skada sig själv (Laukkanen et al.,
2008). Ett självskadebeteende kan utlösas av drogpåverkan eftersom berusande substanser kan
dämpa upplevelsen av smärta, försämra omdömet och sänka impulskontrollen. Om den unga är i
riskzon för aggressiva eller depressiva fantasier kan drogpåverkan förvärra dessa.
Självskadebeteenden kan vara svåra att notera trots att det är ett utbrett och internationellt
fenomen. Det behövs mera resurser för att hitta de unga som lider av psykisk ohälsa och kunna
förebygga självskadebeteenden, samt ge de som redan skadar sig själva adekvat vård. Vården bör
anpassas enligt region eftersom självskadebeteenden kan te sig annorlunda mellan länder och
populationer. (Madge et al., 2008)
1.5.2 Tatuering som riskfaktor eller prosocial handling
Även om tatueringar blivit mer synliga i samhället så finns fortfarande en uppfattning om tatuerade
människor som en socialt missanpassad grupp med antisociala beteenden. Förutom antropologiska
studier av polynesisk och japansk tatueringskultur finns det få vetenskapliga studier som behandlar
tatueringar som rationellt eller prosocialt. Nyare forskning tyder på att kroppsmodifikationer kan
ha terapeutiska egenskaper (Maxwell, 2017) samt vara ett sätt att kommunicera känslor på ett
reglerat vis (Atkinson, 2004).
En övervägande del av den tidigare forskningen har undersökt korrelationen mellan
kroppsmodifikationer och destruktivt beteende. Infallsvinkeln i dessa undersökningar har antytt att
unga personer sätter sig själva i risk för negativ påverkan både psykiskt och socialt om de väljer
att göra kroppsmodifikationer (Roberti, Storch, Bravata, 2003). Tatueringar har setts som en
prediktor för avvikande beteende, vilket är en simplifierande och ensidig synvinkel. Inom
branscher som undersöker mental hälsa har kroppsmodifikationer främst betraktats som ett sätt att
se mental ohälsa på utsidan, ofta förknippat med självhat (Strohecker, 2011).
Även om flertalet studier visat att människor med kroppsmodifikationer oftare har riskfyllt
beteende så bör försiktighet vidtas i tolkningen av denna korrelation, för det ger inte svar på varför
personerna valt att göra kroppsmodifikationer. Både kroppsmodifikationerna och det riskfyllda
beteendet kan vara symptom på andra bakomliggande stressorer istället för att ha resulterat ur
varandra (Roberti, Storch, Bravata, 2003). Stereotypen om att tatuerade människor har en
14

Erika Strengell

risktagande och impulsiv personlighetstyp strider mot faktumet att tatueringar sällan är ett
impulsivt beslut. Tatueringar är ofta noggrant övervägda och planerade (Forbes, 2001).
Det finns inte mycket forskning om de mentala processerna kring att tatuera sig (Maxwell,
2017). Ett problem med den typ av undersökningar som främst blivit gjorda inom ämnet är att de
förlitar sig på kvantitativa frågeformulär som blivit tolkade enligt det allmänt rådande synsättet,
istället för att fråga människor hurudan betydelse de tillskriver sina kroppsmodifikationer
(Strohecker, 2011). Tatuerare och tatueringsentusiaster (i Nordamerika) känner sig missförstådda
av den akademiska världens tolkning av deras konst- och uttrycksform, och upplever oro över
vinkeln på forskningen historiskt (Atkinson, 2004). Det gamla synsättet på kroppsmodifikationer
håller på att förlora validitet i nutidssamhället vartefter kroppsmodifikationer blir vanligare,
speciellt inom medelklassen. Antropologisk och sociologisk forskning har allt mera börjat använda
kvalitativa, berättande data för att undersöka hur tatueringar kan forma människors identitet och ge
en känsla av sammanhang till deras liv.
På grund av att intresset för kroppsmodifikationer blivit allt mera utbrett är det viktigt att studera
vilka stressorer som kan vara associerade med fenomenet (Roberti, Storch, Bravata, 2003), men
också hur det kan vara en prosocial aktivitet och en copingstrategi (Strohecker, 2011). Forskning
inom området borde (i egen mening) till större mån försöka jämka det gamla och det nya synsättet.
Även om det gamla synsättet i stort verkar förlegat så bör man vara aktsam med att förbise alla
aspekter av det. Kroppsmodifikationer har historiskt setts som en riskfaktor och ett tecken på
mental ohälsa och detta går i viss mån fortfarande att hålla sant. Kroppsmodifikationer tycks kunna
hjälpa vissa individer att bättre bearbeta svåra upplevelser och trauman. Man kan därför förmoda
att människor med trauman söker sig till branschen. Människor med obearbetade trauman kan ha
mental ohälsa vilket lägger dem i riskzon för diverse antisocialt beteende ifall de inte får det stöd
de behöver. Om man minskar fokus på kroppsmodifikationer som något ont i sig och istället ser
dem som potentiella signaler på livshändelser som kan ha föranlett anskaffningen av dem så kan
man ännu dra nytta av gamla perspektivets undersökningar. Med hjälp av sådan forskning kunde
exempelvis traumaterapeuter använda klienters kroppsmodifikationer som en dialogöppnare.
1.5.3 Tatuera över ärr
Vissa människor väljer att tatuera sig på ställen av kroppen som är förknippade med trauman de
upplevt, exempelvis tatuerar somliga över ärr för att ge dem ny innebörd. Detta kan ge en känsla
15

Erika Strengell

av nystart samt underlätta den psykiska läkningen och acceptansen över något fysiskt som gått
förlorat (Sarnecki, 2001). Ett exempel på detta är kvinnor som tatuerat över ärren på bröstkorgen
efter att ha genomgått mastektomi (ofta på grund av bröstcancer), så att de får en design av eget
önskemål där istället för bröst. Kvinnor som genomgått mastektomi kan känna sig berövade av sin
femininitet, vilket ofta gör dem obekväma i sin egen kropp (Langellier, 2001).
Behandlingsprocessen är ofta både smärtsam och traumatiserande. Socialt kan det bli ett stigma att
vara “den med cancer”. Genom att tatuera ett självvalt motiv över ärren ges kvinnan en möjlighet
att förmedla sin upplevelse till andra, men också påminna sig själv om exempelvis sin styrka eller
mortalitet. Kroppen är redan märkt men det går att ändra på symboliken i fokus, från det upplevda
fula till det upplevda vackra. Den söndrade kroppen ges ny estetik, vilket kan ge ett starkare
kroppsjag och ett nytt hopp om liv (Langellier, 2001).
En av de intervjuade i Maxwells undersökning (2017) upplevde att samma typ av energi utlöstes
när hon tatuerade över ärren som när hon fick ärren. Hon beskrev det som en renande, katharsisk
upplevelse – något som fick läkningsprocessen från traumat att påskyndas och gjorde det lättare att
ta nya beslut för framtiden.

16

Erika Strengell

2. Metod
2.1 Sampel
Totalt intervjuades nio personer: sex kvinnor, två män och en icke-binär. Av kvinnorna
identifierade sig en som “female-ish” och queer men kunde tänka sig att räknas till kategorin
kvinna. Av respondenterna var sex från Finland, en från Sverige, en från Danmark och en från
Storbritannien. Åldern varierade mellan 24 år till 42 år, med en median på 29 år. Vidare
intervjuades också en tatueringsartist för att höra den professionella synvinkeln.

2.2 Instrument
Ett intervjuschema (se Bilaga 1) gjordes upp på förhand. På grund av att få vetenskapliga studier i
ämnet föreligger skapades tre kategorier av frågor. Den första delen handlade om
självskadebeteendet, andra delen om valet att tatuera över självskadeärren och den tredje delen av
frågorna handlade om livet efter tatueringarna.

2.3 Procedur
Informanterna tog del av avhandlingens tema via en intervjuförfrågan som delades på Facebook
och Instagram, och tog via dessa kanaler kontakt med skribenten. Intervjuerna tog genomsnittligen
40 minuter per person när de gjordes ansikte mot ansikte. Tre intervjuades via chatt eftersom de
bodde utomlands och var mera bekväma med att chatta än att intervjuas via videosamtal. Trots att
ett intervjuschema fanns till hands styrdes intervjuerna intuitivt med följdfrågor beroende på vad
den intervjuade berättade, eftersom allas berättelser var olika. Eftersom det inte gjorts
undersökningar om ämnet tidigare gick det endast att hypotisera om vilka teman som var viktiga.
Därför fick de intervjuade påverka intervjuns röda tråd. Intervjuernas slutmål var att den
intervjuade skulle känna att hen fick sagt allt som hen tyckte var viktigt angående ämnet.
Bland respondenterna fanns en som ännu var i planeringsfasen med att tatuerat över sina ärr.
Han hade planerat göra tatueringarna före intervjun, men fick förhinder. Han var ett annorlunda
fall eftersom ärren han ville täcka över härstammade från ett självmordsförsök. Att skära sig med
syftet att ta sitt liv räknas oftast inte till självskadebeteenden, men i avseende av att vara en individ
som lever med självorsakade ärr han vill tatuera över så passade han ändå in i materialet. Hans
17

Erika Strengell

primära sätt att skada sig själv var att söka slagsmål och försätta sig själv i riskfyllda situationer.
Därför hade han inga typiska självskadeärr, även om hans kropp var ärrad av slagsmål. Han togs
trots detta med i undersökningen för att ge en bredare bild av ämnet samt ge insikt i ett beteende
som inte alltid förknippas med självskadebeteenden.
Intervjuerna transkriberades och relevant material sorterades ut. Av materialet gjordes en tabell
för att få översikt samt kunna jämföra vad som framkommit i intervjuerna. Välformulerade citat
plockades ut i helhet.
Forskning som behandlade relevanta ämnen hittades genom vetenskapliga sökmotorer såsom
Google Scholar, för att ge mera substans till avhandlingen. Relevant material lästes genom och
gallrades ur. Nyare forskning prioriterades framom äldre.

2.4 Etiska aspekter
Respondenterna som deltog i undersökningen var alla anonyma. Studien följde de etiska principer
beträffande vetenskaplig forskning med människor som stipuleras i the Declaration of Helsinki
(World Medical Association, 2008) samt riktlinjer för forskningsverksamhet utgivna av the Finnish
Advisory Board on Research Integrity (2012). Samtliga namn på respondenter som används i detta
arbete är pseudonymer.
Informanterna blev tillfrågade om deras tatueringar fick beskrivas i avhandlingen trots att
informanterna potentiellt kan identifieras utgående från tatueringsmotiven. Samtliga gav sitt
godkännande till detta.

18

Erika Strengell

3. Resultat
3.1 Självskadebeteendets bakgrund och orsak
Majoriteten av informanterna hade sin självskadedebut när de var 12 eller 13 år gamla. Två började
senare, vid 18 respektive 20 års ålder. Se Tabell 1 för en sammanfattning av när
självskadeepisoderna ägde rum samt de intervjuades ålder. Vissa av informanterna hade svårt att
särskilja när självskadebeteendet blev till medvetna handlingar kontra att de skadat sig själva
oöverlagt på grund av en destruktiv drift. Huruvida människor har en destruktiv drift är
omdiskuterat (Favazza, 1996). Catarina beskrev att hon redan som barn led mycket av ångest och
brukade exempelvis trycka in gafflar i tandköttet. Med överlagd avsikt skadade hon sig själv första
gången vid 13 års ålder, genom att skära sig. Eventuellt lärde hon sig redan som barn att reglera
och hantera sina känslor via smärta, en livshanteringsteknik som utvecklades till ett
självskadebeteende i tonåren. Catarina mådde dåligt dagligen och märkte hur effektivt skärandet
var mot hennes ångest. Hon skar sig nästan dagligen i 2–3 år som en typ av självmedicinering. Den
fysiska smärtan reducerade den psykiska, och hon upplevde att det till och med blev lättare att
andas efteråt. Harris (2000) menar att självskadebeteenden kan vara ett sätt att översätta mental
smärta till fysisk smärta, för att få lättnad.
Även Anneli skar sig för att få utlopp för tunga känslor. Hon mådde dåligt och beskrev sig ”ha
det skit konstant”. Hennes föräldrar hade skiljt sig och hon beskrev sin pappas nya kvinna som ”en
sadist” som var svartsjuk på barnen från pappans tidigare förhållande, så Anneli fråntogs kontakten
med honom. I skolan hade hon inga vänner och inga pojkar visade romantiskt intresse i en ålder
när sådant blev allt viktigare. Istället skrattade de åt henne. Eftersom hon inte hade någon att tala
med om sina upplevelser tog känslorna överhanden ibland. Hon beskrev det som att ”[...] det blev
för mycket, då blev det liksom en release att jag tog och skärde mig, så kändes det lite bättre, för
tillfället”. Ibland önskade hon ta livet av sig men var för rädd för att göra det, vilket hon är glad
över idag även om självmordstankarna ännu finns kvar. Annelis fall överensstämmer med
forskning som visat att unga med självskadebeteenden ofta har dåliga hemförhållanden, skilda
föräldrar och upplever mobbning i skolan (Laukkanen et al., 2008; Ystgaard et al., 2009).
Olivia var inte tillåten att visa känslor i hemmet när hon var barn, och blev tillsagd att sluta om
hon grät. Eftersom ingen känslighet var tillåten hade hon svårt att kommunicera med sin förälder.
Hon började ljuga om vad hon kände och tänkte, något som hon själv säger var ett resultat av
19

Erika Strengell

Tabell 1
Sammanfattning av informanternas självskadebeteenden
Metod

Diagnos

Orsaker

Triggers

Vård/vem visste

Attityd till ärr

Sara, 27, Många Personlighets- Startade som 12-åring.
kvinna
skära sig, störning
Kontinuerligt, ”typ
bränna sig,
hela tiden”. Skadar sig
knipa, bita,
ännu fysiskt några
etc.
gånger i året, men
säger hon skadar sig
mera psykiskt
nuförtiden.

Självmedicinering för psykiskt
illamående. Dysfunktionella
relationer inom familjen.
Alkoholism och misshandel i
hemmet. Skadade sig själv för att få
ut svåra känslor. Systern mådde
också dåligt och fick mera fokus än
Sara.

Ansåg hon var
värd ”allt skit”
som hände kring
henne, skadade
sig själv som
straff.

Dolde ärren, ingen i skolan
märkte dem. Hennes mamma
såg ibland att hon blött genom
tröjan men visade inte omtanke.
Försökt gå i terapi men avbrutit
på grund av att hon inte känt sig
förstådd.

Skäms inte
längre, men är
rädd för att bli
dömd av
andra. Orolig
över vad ärren
signalerar
utåt.

André,
31, man

Försätta
Depression,
sig i
borderline
slagsmål,
slå mot
väggar, slå
huvudet i
väggar

Hård uppfostran, “män ska inte
gråta eller visa känslor”. Föräldrars
skilsmässa. Mobbning i skolan.
Bytte ofta skola, var hela tiden “den
nya eleven”. Depressionskänslor
sedan tredje klass. Understimulerad
i skolan. Självmordsförsök pga.
depression, hopplöshet och
avvisning.

Om någon
uppvisade
aggression.
Olycklighetsoch
hopplöshetskänslor.
Frustration.

På sjunde klass skickades han
till skolpsykolog före och efter
skoldagen i två månader. Senare
i livet fick han hjälp och
medicinering för borderline.
Före andra självmordsförsöket
skrev han in sig på psykiatrisk
avdelning, blev släppt efter en
helg och upplevde sig inte bli
tagen på allvar.

Gillar inte hur
ärren ser ut.
Försöker att
inte visa dem
så mycket, om
det inte är för
chockvärde.
Kan gå i
kortärmat.

Frank,
42, man

Bränna sig Inga uppgifter Självskadedebut 1997,
själv
ca. 20 år gammal.
Hade en paus, men
skadade sig själv igen
2001 när mamman
dog. Hade helt slutat
2004.

Brände sig för att få
uppmärksamhet och delaktighet i
gruppen. Ville känna närhet och
tillhörighet, att någon bryr sig.
Beteendet fastnade som ett sätt att
uttrycka känslor och blommade upp
igen när hans mamma dog. Han
inte visste hur man ska sörja ”på
rätt sätt”.

Känslor av
utanförskap.
Att känna sig
avtrubbad.
Moderns död.
Andras
förväntningar på
hans uttryck för
sorg. Alkohol.

Brände sig framför andra, men
de reagerade inte på det som ett
tecken på allvarligt illamående.
På konstskolan fanns kompisoch lärarstöd. En gästkonstnär
pratade allvar med honom. Har
inte haft vårdkontakt.

Skämdes inte
mycket och
gömde inte
ärren. Kändes
jobbigt när
släktingar
frågade om
ärren.

Broderns självmord. Skadade sig
själv när hon kände sig dålig och
otillräcklig och inte kunde
handskas med den inre smärtan.
Frigöra känslor, kändes bättre
efteråt. För många känslor
samtidigt som hon inte kunde
namnge eller hantera.

Främst gräl.
Sådant som
gjorde henne
upprörd, arg
eller ledsen.

Dolde det. På åttonde klass såg
hennes mamma ärren och
skickade henne till en
skolpsykolog. Lättad att bli
påkommen, visste inte hur hon
skulle söka hjälp. Senare gått
till psykiatrisk ungdomsklinik.
Just nu i psykoterapi.

Skämdes för
skärandet och
dolde ärren
med
långärmat och
dylikt.

Ylva, 34, Började
Borderline,
kvinnlig med att
depression
queer
bränna sig,
sen skära
sig.

Tidsspann

Slagsmål sedan han var
barn, slutade slåss när
skolan slutade på nian.
Två självmordsförsök en överdos och ett
försök med rakblad
(2014).

Började vid 12–13 års
ålder som ett
kontinuerligt beteende.
Kring 20-årsåldern
började hon trappa ned
tills hon slutade helt.

20

Erika Strengell
Metod

Diagnos

Tidsspann

Orsaker

Triggers

Vård/vem visste

Attityd till ärr

Catarina, Främst att Ångest26,
skära sig syndrom,
kvinna
depression

Skadade sig första
gången medvetet vid
13 år, men hade
självskadedrifter redan
som barn. Skar sig 2–3
år. Ofta dagligen.

Ångest ända sedan hon var barn.
Den fysiska smärtan reducerade
den psykiska. Självmedicinering
genom att skära sig.

Hon kommer
inte ihåg.

En lärare såg såren och
kontaktade hennes mamma.
Började gå till barn- och
ungdomspsykiatrin i högstadiet
för att behandla ångest och
depression.

Försökte dölja
ärren medan
hon ännu
skadade sig
själv.

Sofie,
26,
kvinna

Skära sig

Borderline,
ångestsyndrom,
depression

Utspridda incidenter,
började i lågstadiet.
Vid intervjutillfället
var senaste incidenten
sommaren 2019.

Lösning på mentala sammanbrott
”när det blir för mycket”. Känns
som att hon måste, ”enda
alternativet” vid känslostormar.
Vilja att straffa sig själv. Ville som
barn bli sedd.

Bråk, argument
och hopplöshet.
Om närstående
skadar sig själv.

Ingen vård för
självskadebeteendet, dock vård
för psykiskt illamående.

Skäms när de
är nygjorda
men bryr sig
inte sen de blir
ljusare.

Anneli,
29,
kvinna

Skära sig

Epilepsi, svår Började skada sig själv
depression
när hon var ca 13 år,
höll på i 3–4 år. Skar
sig i episoder.

Inga vänner i högstadiet. Ingen att
prata med. Mobbning. Mådde
dåligt, var deprimerad. Skilda
föräldrar, dålig kontakt med pappan
och hans nya flickvän. Ville ta bort
smärtan, få frigörelse, men också
ibland straffa sig själv.

Tunga,
ensamma,
överväldigande
känslor. Att läsa
om självskadebeteenden.

Blev inte påkommen med
självskadebeteendet. Ville inte
ha hjälp. Får nu medicin för
depression, men ingen
psykoterapi pga. långa köer.

Skämdes över
ärren, dolde
dem med
svettband.

Olivia,
36,
kvinna

Skära sig,
dra av
sårskorpa,
snöra
midjan,
överdosera

Inget svar.
Uppger
snedvriden
syn på
kroppen som
yngre.

Sena tonår, ca. 18 år
fram tills 22 år. Ett
återfall som 24-åring.

Sökte frigörelse från tunga känslor. Överväldigande
Blev beroende av frigörelsekänslan. negativa känslor
Uppfostrad att det inte var okej att
visa känslor. Därav många
undertryckta känslor och
svårigheter med att förmedla
emotionella behov.

Ingen såg det, men hon
hoppades någon skulle märka.
Visade sin mamma ärren när
hon bestämde sig att sluta.
Sökte sjukvård en gång för
överdos.

Besvärligt att
bli påmind när
någon
frågade. Bryr
sig inte i
stigmat
längre.

Började rispa sig när
hen var 11–12 år.
Började skära ”mer
seriöst” när hen var 13.
På regelbunden basis,
som mest nästan varje
dag. Vid
intervjutillfället
självskadefri i fyra
månader, vilket var ett
rekord.

Började skära sig efter en våldtäkt
för att få utlopp för känslor som
hen inte visste hur hen skulle
uttrycka. Blev misstrodd när hen
berättade om övergreppet. Skar sig
ibland för att kunna känna
någonting när hen kände sig
avtrubbad. Våldsamma
parförhållanden. Mera misshandel
och sexuella övergrepp. Skadade
sig som självstraff.

Ville inte tala med någon om
Skämdes
det. Började bränna sig själv
förut, tycker
istället för skära när folk
nu ärr är fina.
ifrågasatte ärren, pga. lättare sår
att bortförklara. Började öppna
upp vid 21 års ålder efter ett
samtal med en studiebekant.
Provade gå till terapeuter men
fann det inte hjälpsamt. Finner
frid i att hjälpa andra.

Mica, 24, Skära sig, Borderline,
ickebränna sig, ätstörning, lätt
binär
svälta sig. autism
Våld i nära
relationer.

21

Skadliga,
våldsamma
relationer.
Känslor av
misstro,
värdelöshet,
samt äckel över
egen kropp.

Erika Strengell

en narcissisk uppfostringsstil. Hon hade därför många undertryckta känslor. Enligt Favazza och
Conterio (1989) har människor med självskadebeteenden ofta växt upp i familjer där känslouttryck
såsom ilska varit stramt reglerat eller något barnen fått straff för. När dessa barn växer upp kan de
därför ha svårt att uttrycka och hantera negativa känslor.
Olivia blev mobbad eftersom hennes sociala förmåga inte hade utvecklats väl. Hon hade svårt
att särskilja om barn ville leka eller om de retades med henne. Hon säger att ”slutligen brast
dammen, och jag med” och menar med detta att känslorna flödade över och hon började skära sig.
Hon hävdar att om hon inte hade börjat skada sig själv hade hon utvecklat någon annan, värre form
av störning. Skärandet beskrev hon på följande vis:
Jag tror jag var väldigt överväldigad med negativa tankar, tänkte inte riktigt klart alls, och
det blev en tvångshandling. Det utlöste emotionell frigörelse där jag normalt inte hade ett
hälsosamt utlopp. Jag brukade gråta hjärtskärande böl samtidigt, men mitt förvirrade sinne
förstod inte att det sökte emotionellt utlopp. Du vet vad man brukar säga, jag kunde inte se
skogen för träden. Så det var beroendeframkallande, jag kände mig bättre efteråt så jag
återvände till det om och om igen, utan att förstå att det som fick mig att känna mig bättre
var att gråta ut all smärta.

Olivia tror att det som fick henne att känna sig bättre efter en självskadeincident var att hon grät
hejdlöst när hon skar sig. Att gråta var inget hon lärt sig göra för att förlösa sina känslor eftersom
det var förbjudet i hennes hemmiljö.
André växte upp i en förort där den generella socioekonomiska statusen var låg, och
kriminaliteten var hög. Under uppväxten blev han lärd att det inte är okej för män att tala om sina
problem, gråta eller visa känslor. Han har i vuxen ålder lärt sig nyttan i att gråta. Han önskar att
den yngre generationen inte ska växa upp med den manssyn han själv hade – att en man bara ska
bita ihop och ”man up”. Genom att socialiseras in i en sådan mansroll ges pojkar budskap om att
maskulinitet är det samma som hårdhet, vilket demonstreras genom fysisk överlägsenhet (LayeGindhu & Schonert-Reichl, 2005). André beskrev sin pappa som gammaldags; en rättvis men hård
man vars respekt André endast fick om han lyckades slå ner honom. Pappan var närvarande ända
tills han blev alkoholist. André tror alkoholismen berodde på de känslor pappan aldrig låtit komma
till ytan.
André var inte det barn hans mamma ville ha. Han hade två äldre halvbröder, och hans mamma
22

Erika Strengell

ville ha en flicka. När hans lillasyster föddes upplevde han att hon blev prioriterad över honom.
Han lärde sig ta hand om sig själv från tidig ålder; mamman väckte honom inte när han som sjuåring
skulle till skolan, frukosten gjorde han själv och när han kom hem lagade han sin egen middag.
André kände sig deprimerad från tredje klass, men trodde det var normalt att vara olycklig och
missnöjd med allt.
Kring den tiden skiljde sig mina föräldrar och jag hoppade från skola till skola. Jag slogs i
varje skola. Hela min kropp är full av ärr. Och du kan kalla orsaken en slags självskada
men... för det mesta var det att jag inte brydde mig. Liksom det var en–två–tre–fem killar,
ett hockey lag... jag knäckte bara mina knogar och, nu kör vi. Jag slutade bry mig om de
direkta konsekvenserna till mig själv. Men den positiva biten var att jag blev riktigt bra på
att slåss.

André sade att vetskapen om att han kan slåss blev ett tvåeggat svärd. När självförtroendet slog på
spelade det ingen roll vem som stod framför honom och det sunda förnuftet försvann ibland.
Osäkerheten på om han har invalidiserat någon håller honom ibland vaken om nätterna.
André blev mobbad i skolan, och var i slagsmål varje vecka. Han slog aldrig första slaget, men
försökte provocera andra att slå först. Han kunde säga saker som ”kom igen, slå mig, slå mig då”.
Han bytte ofta skola, ibland två gånger under samma läsår. Eftersom han alltid var den nya eleven
ville andra sätta honom på plats, något han inte tolererade. Detta gjorde att allting eskalerade om
igen. Efter att André på sjunde klass spräckt en annan elevs skalle blev han tvungen att se en
skolpsykolog. Skolpsykologen träffade han några minuter före samt efter skolan i två månader.
Vårdslöst beteende kan enligt Laye-Gindhu och Schonert-Reichl (2005) vara ett sätt att skada
sig själv på. André växte upp i en miljö där han inte gavs verktyg att hantera saker på andra sätt än
att slåss. Slagsmål blev ett sätt att ta sig fram på. Han började skolka mycket eftersom det var för
stressande att vara i skolan. ”I princip omedelbart du kommer till skolan är du i fight-or-flight läge.
Allt är antingen ‘attackera det eller spring iväg’. Och jag hade inte ’spring iväg’ delen i mig.” Han
fick en reflex att knuffa till människor om de rörde i honom oväntat. Det krävde mycket jobb senare
i livet att få bort den reflexen.
Trots att han skolkade mycket fick han bra betyg på proven och kom sig genom skolan. André
uppgav att han alltid haft lätt att lära sig. Detta skapade problem eftersom lärarna inte visste hur de
skulle hantera honom. Han blev straffad när han inte visade aktivitet på lektionerna, eftersom
23

Erika Strengell

lärarna inte förstod att han var understimulerad och exempelvis redan räknat flera sidor i
matteboken när andra elever ännu gjorde de första uppgifterna. Ingen förklarade varför de blev
arga. Det här ledde till en misstro till auktoriteter.
André slutade slåss när han gick ut högstadiet. Om någon attackerar honom avvärjer han
personen istället för att försöka åsamka skada. Han har lärt sig att läsa signalerna för konflikt, och
försöker kringgå konfliktsituationer istället för aktivt söka sig till dem.
Själv sade André att han bara skadat sig själv en gång, ett självmordsförsök år 2014 när han skar
sina handleder med rakblad. Men hans historia innehöll också incidenter av att ha slagit i väggar,
dunkat huvudet mot väggar, samt ett självmordsförsök med morfin och alkohol två veckor före han
skar upp armarna. Att slå sig mot saker eller dylika grova kroppsinvolverande sätt att åsamka sig
själv skada är vanliga självskademetoder bland män (Laukkanen et al., 2008).
Orsaken till självmordsförsöken var Andrés hopplöshetskänslor och långvariga depression,
kombinerat med att ha blivit avvisad av en kärlek. Han hade också skadat axeln så att han inte
längre kunde träna MMA (Mixed Martial Arts), en träningsform han hittade utlopp i när han slutade
söka slagsmål. Han gillade MMA eftersom de sparrade för att hjälpa varandra bli bättre och inte
för att göra varandra skada.
André blev diagnostiserad med emotionellt instabil personlighetsstörning, vilket hans psykolog
trodde var orsaken bakom hans hetsiga humör. Väl han fick adekvat hjälp blev han snabbt mer
kontrollerad och behövde inte längre medicineras.
Att slåss bygger disciplin som går att applicera på annat. Det är som... uh, mental smärta
eller fysisk smärta, det är smärta alltihopa. När du är van med en sorts smärta är det lättare
att handskas med en annan, när du vet hur... när du har verktyg att jobba med. Du behöver
bara hitta någon som i princip säger åt dig ”du har verktygen, bara använder dem”, och...
det funkar.

Eftersom André länge levde i en vardag med våld finner han sig fortfarande ofta i försvarsläge.
Han försöker vara medveten om vad hans kropp gör. Om han är irriterad håller han i sina händer
så att han inte av misstag ska slå till någon. I terapi har han jobbat med att notera när tankarna
börjar gå i onda cirklar som eskalerar och ger adrenalinpåslag. Han har övat på att bryta de negativa
tankarna och centrera sig själv.
Sofie beskrev att det finns två drifter i henne som kämpar mot varandra i ögonblicken som leder
24

Erika Strengell

till att hon skadar sig själv. Den ena driften är destruktiv och vill att hon gör sig själv illa. Den
andra beskrev hon som mera logisk, en tankegång som säger åt henne att ”vafan håller du på med,
sluta, du är löjlig”. Denna tankegång förminskar hennes känslor och insinuerar att hon
överreagerar. Den kluvna upplevelsen kan eventuellt härröra från att rösten som säger åt henne att
hon är löjlig och överreagerar är en förälders internaliserade röst, och den destruktiva driften är
hon själv som vill frigöra sig från undertryckta känslor hon inte tillåtits visa för föräldern. Tillfrågad
om vad Sofie känner just före hon skadar sig själv beskrev hon följande:
Det känns som att jag inte har något annat val, att typ “nu ska jag göra det här, och nu måste
jag göra det här”, och det som jättemycket känslor och det känns som att man inte riktigt
kan tänka logiskt och att det här är som det enda alternativet man har för tillfället.

Efter att Sofie skär sig upplever hon att tankarna slutar rusa och sinnestillståndet känns lättare en
liten stund innan skammen kommer.
När Frank började studera på universitet kände han sig lämnad utanför gemenskapen eftersom
han var annorlunda än ”de där akademistuderandena” och gillade att diskutera annorlunda saker.
Första gången han skadade sig själv var han på lönnkrog och försökte komma med i diskussionen
genom att ta upp ämnen han var intresserad av:
[...] Men det lyckades ju inte, så jag antar att den där första gången var bara det där
huomiohaku [uppmärksamhetssökande] då, inte rökte jag ju ens… det var ju någon annan
kanske som rökte så sa jag väl att “ge hit dendär tobaken”, så tog man en tobak där i krogen,
okej – kanske jag nu är med i gruppen? Nä, fortfarande talar de nåt skåne [strunt]. Då minns
jag att “nåjaa nå, jag har tobak, och där har jag en tom hand”. Jag började blåsa riktigt
ordentligt glöd på den där cigaretten, och då började jag sakta värma upp och ha sönder
skinnet, blåsa lite mera glöd och… bränna upp lite till och… jag sa ingenting. Så
småningom började bara folk kolla att “nämen vad fan gör du där?!”. Röker från handen,
och doftar styggt, och det blev en stor fin grop där sen efteråt… Nå, då fick man ju lite
uppmärksamhet! [skrattar] Det var antagligen det första nåt sånt, att man behövde bara få
sig fram på NÅT sätt.

Frank höll med om att det ibland kan kännas bättre att bli uppmärksammad för något negativt än
25

Erika Strengell

att inte bli uppmärksammad alls. Efter att han brände sig första gången fick han en hel del
uppmärksamhet ett tag. Detta gjorde att beteendet förstärktes så att han även brände sig själv när
han var ute med gamla vänner som han hade saker gemensamt med. Två gånger hettade han upp
den vassa kanten på en sax och brände sig med den. Det började med att han ville ”ställa till med
lite show” för de andra men sen började han se en konstnärlig bild av ärren på armen som han
försökte förbättra. En studie av Laye-Gindhu och Schonert-Reichl (2005) visade att ungefär en
fjärdedel av männen med självskadebeteenden skadade sig själva i sociala sammanhang, till
skillnad från kvinnorna som skadade sig själva när de var ensamma.
Vid frågan om vad folk i Franks omgivning gav för respons på hans beteende svarade han:
Största delen tyckte väl nog säkert att man var dum i huvudet. Men det där… inte tror jag
att någon tänkte på det där att nu är det något som… heh, ska vi säga “desto värre” på gång,
någon större tragedi, inte tror jag att de tänkte på det. Kanske de tänkte bara att han är lite
knäpp bara, han är lite annorlunda. Men inte vet jag, man är ju lite annorlunda från det där,
ska vi säga “valtavirta” [mainstream].

Frank förklarade att folk inte visade oro över att han brände sig, även om de gav honom en stunds
uppmärksamhet. Möjligen kan detta bero på att brännande inte blöder lika mycket som skärande.
Blod är en stark symbol för människan (Favazza, 1996) och eventuellt hade människor reagerat
mera på om Frank hade skärt sig själv framför dem. En annan potentiell orsak till att människor
inte blev så oroade kan vara på grund av en samhälleligt rådande manssyn som betraktar män som
fysiskt utåtagerande av naturen (Laye-Gindhu & Schonert-Reichl, 2005).
Frank spekulerar i att självskadebeteendet var ett sätt att försöka få närhet. Han ville känna att
någon brydde sig om honom och ville tala med honom. Enligt Harris (2000) kan
självskadebeteenden bli en metod att söka kärlek hos andra, eftersom individen ges ökad
uppmärksamhet när denne skadar sig.
När Frank hoppade av universitetsstudierna och började i konsthögskola kände han att han
passade in. Alla fick lika mycket uppmärksamhet, ingen avbröt varandra och alla blev hörda. Men
då dog hans mamma, och under ungefär ett halvårs tid brände han fyra eller fem sår på sin överarm
medan han var full. Frank berättade att han ofta drack sig full, och att alkoholen bidrog till att han
brände sig.

26

Erika Strengell

[...] man visste inte riktigt hur man skulle… hur man skulle behöva enligt “vanligt folk”
bete sig efter att en morsa dör. Hur man ska sörja, hur man ska leva, man visste inte riktigt
för det hade inte hänt förut.

Frank visste inte hur han skulle hantera mammans död och känslorna kring den. Brännandet blev
en utväg. Att skada eller stympa sin kropp vid sorg över en nära anhörigs bortgång är en uråldrig
praxis hos människosläktet som fortfarande praktiseras bland vissa ursprungsfolk (Favazza, 1996).
Frank gick omedelbart tillbaka till vardagen efter mammans död och kände sig tryggast i vanliga
rutiner, men hans vänner visade oro för honom och han kände en press att sörja på ”rätt sätt”. Han
kände det förväntades att han skulle ta en sorgeperiod. Han ville kunna vara med som vanligt, och
visste inte hur han skulle bete sig. Att tala med en gästkonstnär blev en vändpunkt eftersom Frank
hade lättare att prata med en objektiv utomstående.
Han sa att jag hade sagt åt honom att “I want to feel SOMETHING”. Så det där, tydligen
hade det varit bara nåt sånt, att om man inte riktigt förstod hur man ska känna sig, hur man
ska bete sig efter att en mamma dör, så då gjorde man nåt sånt där så att det skulle kännas
NÅGONTING.

Frank skadade sig själv för att uttrycka smärta över mammans död när det förväntades att han skulle
sörja mer tydligt än vad som kändes naturligt för honom. Det är enligt Harris (2000) vanligt att
människor skadar sig själva så att de ska kunna känna någonting, speciellt när de upplever sig vara
apatiska.
Efter mammans död gjorde Frank en konstfilm där en vän brände in symbolen av en strömknapp
på Franks bröstkorg med en upphettad stålkonstruktion. Han berättade att han försökte blanda in
konsten i den ursprungliga orsaken till att han skadade sig själv. Frank höll med om att konst och
lidande ibland är svåra att särskilja. Konsthögskolan och människorna där var en stor hjälp för
Frank, också för att han fick ge tillbaka och hjälpa andra som mådde dåligt. Han uppskattade att
lärarna brydde sig mycket och kollade upp hur man hade det. När han gick ut konsthögskolan
skadade han sig inte mera.
Sara började skada sig själv som tolvåring, och gjorde det nästan varje dag i många år. Hon hade
en dålig relation till sin mamma och dåliga hemförhållanden med alkoholism och misshandel. Hon
kände sig nedstämd varje dag. På kvällarna när hennes mamma gått och lagt sig tog Sara ut sina
27

Erika Strengell

känslor genom att skada sig själv. Hon gjorde det mest som ett straff eftersom hon kände att hon
var värd ”all skit” som hände runtom henne.
Saras storasyster led också av mental ohälsa och Sara upplevde att systern fick största fokusen
i familjen. Modern insinuerade att Sara bara försökte härma sin syster. Att familjemedlemmar eller
vänner skadar sig själva är en riskfaktor för självskadebeteenden (Ystgaard et al., 2009).
Storasystern hade ett gravt självskadebeteende, men Sara säger att hennes eget val att skada sig
själv inte hade någonting med systern att göra.
Saras syster och en del av hennes vänner blev inspirerade att börja skada sig själva när de såg
den populära tonårsfilmen Fucking Åmål (Moodysson, 1998) som unga. I filmen finns en visuellt
tydlig scen där ena huvudpersonen skär sig med ett rakblad över handleden. När Anneli mådde
dåligt i högstadiet läste hon att vissa människor skadar sig själva för att det hjälper dem hantera
psykisk smärta. Eftersom hon inte vågade eller ville tala med någon om sina känslor började hon
skada sig själv istället. Hon tänkte att det kanske tillfälligt kunde hjälpa henne ta bort smärtan,
såsom det hade hjälpt andra. För henne kändes det som ett lättare steg att skära sig än att be om
hjälp. Sofies självskadebeteenden blev värre medan hon var tillsammans med en destruktiv pojkvän
som ofta skadade sig själv.
När Mica var 11 eller 12 år hade hens kompisgäng en period när de testade sin smärttolerans
genom att skada sig själva. Det var just då inget mera seriöst med det enligt Mica, men hen fattade
tycke för det. Mica fann en undanflykt från självskadebeteendets allvar i att de andra också hade
skadat sig själva, trots att hen var den enda som fortsatte. Mica tillade att ”Självskadebeteenden
manifesteras mycket djupare i en, när en vet att andra också gör det. Som om du på något vis kan
dela smärtan och skammen.” Självskadande som ett gemensamt beteende kan enligt Mica få vissa
individer att känna sig mindre ensamma i sin smärta och sin skam eftersom det blir en delad
upplevelse.
Sara hade dagliga självmordstankar i högstadiet, och planerade flera gånger att ta sitt liv. Idag
uttrycker hon förvåning och glädje över att hon klarade sig igenom den tiden, även om ”allting är
kvar i bakhuvudet”. Enligt Sara skadar vissa sig själva som ett rop på hjälp för att de vill bli
upptäckta och att någon ska fråga hur det är, men i hennes fall ville hon inte delge
självskadebeteendet till någon. Det hände ibland att hennes mamma såg att det råkat blöda genom
Saras långärmade tröja, men det blev det inget mera av saken än några uppgivna ord.
Sara upplever inte att hon fått hjälp med att hantera sitt förflutna eller sin självskadeproblematik.
28

Erika Strengell

Hon har gått till ett flertal terapeuter men inte upplevt att de förstått henne eller tagit henne på
allvar, vilket har gjort att hon stängt av sig själv mentalt och slutat gå dit. Nuförtiden skadar Sara
sig själv fysiskt bara några gånger i året men uppger att det ”psykiska självskadandet” hon gör
istället är värre, eftersom hon upplever att det ”fuckar upp en som person, inte bara det som folk
ser utifrån”.
Olivia uppsökte sjukvården första gången hon skadade sig. Hon beskrev händelsen på följande
vis:
Första gången jag försökte skära mig åstadkom jag bara en skråma, och olyckligtvis var
jag på ett så dåligt ställe dåjust att jag tog en överdos av receptbelagda smärtstillande och
ringde ambulansen snabbt när jag insåg att jag inte ville dö. Det var ända gången jag sökte
omsorg. Jag önskade alltid att någon skulle upptäcka det, att någon skulle se det och hjälpa
mig, men inte till den punkten att jag skulle ha visat någon, och aldrig till den punkten att
jag förlorade mycket blod. Jag tenderade peta upp såren oftare än jag orsakade nya. Jag ser
tillbaka på det och tänker att det var rätt symboliskt, jag behövde öppna gamla sår. Jag ljög
om överdosen, sa den var ett dumt misstag, att jag hade rivit mig på en buske, och de trodde
på mig.

Olivia beskrev en vilja till att någon skulle märka hennes självskadebeteende, vilket kan tolkas som
en vilja till att andra skulle se och bekräfta hennes lidande. Eftersom hon inte blev sedd i sina svåra
känslor som barn och därav inte lärde sig att uttrycka dessa, kan självskadebeteendet hon fick som
äldre eventuellt vara ett försök att förmedla dessa svåra känslor. Olivia rev upp sina sårskorpor som
en symbolisk akt att behöva öppna gamla sår. Ett svårläkt mentalt sår kan ha varit att inte bli sedd
som barn. Olivia visade ärren för sin mamma när hon beslöt sig för att börja kommunicera om sin
smärta. I och med detta beslöt hon att hon haft nog av att skada sig själv fysiskt, men också mentalt
genom att skylla på sig själv för allt negativt.
Catarina lyckades länge dölja sitt självskadebeteende, men en lärare råkade se hennes sår och
kontaktade hennes mamma. Då kom hon i kontakt med barn- och ungdomspsykiatrin, vilket var
bra för henne. Ylva var lättad när hon blev påkommen med självskadebeteendet, eftersom hon inte
visste hur man skulle be om hjälp. Med åldern säger hon det blivit lättare att be om hjälp och
acceptera situationer som kräver hjälp.
Till följd av en våldtäkt började Mica skära sig nästan varje dag när hen var 13 år gammal, men
29

Erika Strengell

det dröjde ända tills hen var 21 innan hen vågade börja öppna sig om sina upplevelser. ”Jag insåg
då, att jag kommer endast bli bättre om jag är ärlig med mig själv och pratar om mitt förflutna,
annars kommer jag att fortsätta längs samma väg som förut utan att ens märka det”.
Efter detta bestämde Mica sig för att radera alla sociala kontakter hen bedömde att inte var bra
för hen. Mica hade en tendens att hamna i relationer med människor som var ”giftiga”. De gav hen
en känsla av stabilitet eftersom hen var van vid relationstypen och visste ”vad de var”. Mica
provade gå i gruppterapi och till psykologer men tyckte inte det hjälpte hen att hitta hälsosammare
metoder att hantera sina känslor. Istället fann hen frid i att själv få hjälpa andra. I framtiden vill hen
jobba med utsatta ungdomar samt unga som söker sin könsidentitet.
Anneli försökte hantera illamåendet och självskadebeteendet på egen hand eftersom hon
skämdes. När hon var yngre upplevde hon ett tabu kring att tala om mental ohälsa, och förstod inte
hur det skulle hjälpa att tala med någon. Anneli började skära sig mindre när hon började på
konsthögskola och fann vänner. Hon blev tillsammans med en man, de flyttade ihop och skaffade
katt. Livet kändes bättre när hon hade människor hon kunde tala med. När hon slutade skolan och
började jobba blev hon stressad och deprimerad igen. Men även om hon mådde dåligt igen skar
hon sig inte, eftersom hon kunde uttrycka måendet åt sin dåvarande sambo, eller krama sin katt.
Hennes katt har varit mycket betydelsefull för hennes vilja att leva. Hon känner att hon har en
uppgift i att ge katten ett bra liv eftersom han har hjälpt henne så mycket, och katten skulle inte ha
det lika bra om hon dog.
I dagens läge är Anneli medicinerad för ångest och depression. Hon känner sig beredd att gå i
psykoterapi men köerna är långa. På grund av hennes självmordstankar har hon gått till en
dagavdelning två gånger, vilket varit en positiv upplevelse för henne eftersom hon märkte att de
lyssnade och ville hjälpa. Trots att hon ännu mår dåligt känner hon inte behovet av att skära sig,
istället försöker hon sova mycket.

3.2 Inställning till kroppsmodifikationer
Samtliga av informanterna var positivt inställda till kroppsmodifikationer. Många beskrev sig
själva som kreativa och konstnärliga personer. Att se tatueringar som en konstform och ett sätt att
uttrycka sig var ett återkommande tema bland de intervjuade – tatueringar symboliserar personen
som bär dem och berättar en historia, oavsett hur välgjorda de är. André tyckte att tatueringar är
som kläder, man kan uttrycka sin personlighet genom dem eller använda dem för att känna sig
30

Erika Strengell

bekväm i sig själv. Catarina ansåg tatueringar vara ”själsliga smycken” som visar ens själ utanpå
kroppen. Anneli beskrev också sina tatueringar som smycken. Frank gillade tatueringsmotiv som
blandade dysterhet med humor och självinsikt. Han tror att man hanterar dystra saker bättre med
en gnutta humor. Många av de intervjuade berättade att de varit intresserade av tatueringar sedan
barnsben, och alltid gillat estetiken.
Majoriteten av de intervjuade ville tatuera sig mera i framtiden. Frank äger en tatueringsmaskin,
men vill inte ha ansvaret att göra tatueringar på andra än sig själv. Saras drömjobb är att bli
tatueringsartist.
Sofie förklarade att skillnaden mellan att ha ett självskadebeteende och att göra tatueringar är
att förstnämnda är något man gör för att man får impulser eller känslor man inte kan hantera. Att
göra en tatuering innefattar åtminstone i någon mån planering och sparande. Det är ett mera
utdraget och långsiktigt beslut.
Sex av de intervjuade hade synliga piercingar. Ylva förklarade att man blir född i en kropp man
inte själv har valt, och det är inte så mycket man kan göra med den förutom att ändra sin vikt. Man
har den benstruktur och det utseende man blev född till. Kroppsmodifikationer är ett sätt att bli
mera bekväm i egen kropp. Med piercingar kunde Ylva framhäva de särdrag hon gillade och göra
de kroppsdelar hon inte gillade mera tilltalande för henne.

3.3 Den inre och yttre processen av att tatuera över självskadeärr
Det fanns inga mönster kring hur länge de intervjuade haft ärren innan de tatuerade över dem. För
två personer var tatueringarna över ärren deras första tatueringar. De andra hade tatueringar från
förr.
Olivia var intresserad av den spirituella aspekten av tatueringar och hur de kan bidra till
personlig utveckling. När hon tatuerade över självskadeärren med traditionell bambuteknik i
Thailand mediterade hon genom processen för att kunna hantera smärtan bättre. Några av
tatuerarens vänner kom dit för att se detta. Hon tror fascinationen berodde på att det i thailändsk
kultur finns munkar som gå i trans medan de blir tatuerade.
Olivia är massör och intresserad i reflexologi. Hon berättade att det kan väcka känslor när hon
rör i klienters ärr eller tatueringar om det finns stark betydelse bakom dem. Hon förklarade att
esoteriskt sett representerar den vänstra sidan det förflutna och den högra framtiden. Hennes
klienter tenderade först bli bättre på den högra sidan av kroppen och sedan följde den vänstra. Alla
31

Erika Strengell

Olivias tatueringar har blivit gjorda på vänstra sidan kroppen utan att hon medvetet tänkt på det,
vilket hon tror varit ”ännu ett symbolisk läkande genom konst och tatueringar”.
Frank upplevde inte att några särskilda känslor skulle ha kommit till ytan av att tatuera över
ärren. För honom symboliserade ärren och tatueringarna ”det levda livet”.

3.3.1 Motiv till att tatuera över ärren
Majoriteten av de intervjuade upplevde skam över sina ärr och ville dölja dem under tatueringar.
När Anneli blev äldre började hon skämmas över sina ärr och var orolig över att andra skulle se
dem. När hon tittade på dem kom hon ihåg allt som hände när hon gick i högstadiet och hur dåligt
hon mådde då. Hon hade komplex över hur få ärren såg ut att vara. Hon var rädd för att folk skulle
döma henne som någon som ”bara gjort det för att få uppmärksamhet” och inte förstå att hon hade
verkliga mentala problem och självmordstankar.
Saras mål är att tatuera sig över största delen av kroppen. Hon försöker placera tatueringarna
först på den ärrade huden. Hon har levt med ärren i många år och skäms inte längre över dem, men
hon är samtidigt orolig över vilket budskap de ger andra och hur folk kan döma henne. Sara tycker
inte att man ska tatuera sig endast av syftet att täcka självskadeärr. Hon tror att någon som tatuerar
över ärren för att påminna sig själva om att de överkommit sitt självskadebeteende egentligen
förstärker minnet av det om inte tatueringen har någon annan betydelse också. Hon tar som exempel
att folk frågar vad tatueringar betyder, och om man inte har någon annan betydelse för sina
tatueringar än att de täcker ärr så blir man igen påmind om självskadebeteendet.
Mica har valt att inte tatuera över sina ärr, utan tatuerat bredvid dem istället. Mica ville minska
mängden tom hud hen kan skada sig själv på. Hen upplever att hen skulle ljuga åt sig själv om hen
tatuerade över ärren:
Spektrumet av självskadebeteenden är väldigt brett, och inkluderar sånt som ät- och
sömnstörningar. Så även om en kan känna att en inte skadar sig längre, eftersom en inte
längre skär eller bränner sig, så har de flesta självskadare tendenser att skada sig genom
hela livet, även om det kanske är genom andra, mindre farliga sätt. Jag tror det kan vara en
orsak till varför jag hållit mina ärr synliga; Jag vill inte ljuga för mig själv. Jag självskadade.
Jag självskadar. En dag kommer jag inte att skära eller bränna mig, men jag kommer
antagligen fortfarande försöka straffa mig själv eller ta kontroll över vissa faktorer på ett
ohälsosamt, men inte skadligt sätt.

32

Erika Strengell

Mica berättade att hen vill bli fulltatuerad i framtiden och då kommer ärren försvinna, men hen
sparar dem tills dess. Mica gillar smärta, och har hög smärttolerans. Därför får hen en kick av att
äntligen känna smärta, och känner sig bra när tatueringsartisten berömmer hur väl hen hanterar
tatueringskänslan, speciellt på ställen av kroppen som andra inte brukar klara av. Tatueringar och
piercingar håller Mica självskadefri även i dåliga perioder eftersom smärtan av dessa håller i sig
längre än smärtan av att skada sig själv. ”Jag tatuerade faktiskt hajen på ettårsdagen efter
våldtäkten, eftersom jag visste mitt huvud skulle explodera annars. Tack vare det kunde jag undvika
att gå tillbaka på samma väg som innan och sabba min clean-streak.”
Att bli sedd i smärtan ger Mica en bekräftelse av hur stark hen är, både fysiskt och mentalt.
Förutom tatueringarna har Mica nyligen hittat en tillflykt i styrkelyft. Hen berättade att meningar
som ”du är stark” och ”du kan uthärda mycket” ger hen inre frid. Mica vill mycket hellre få
komplimanger för styrka och intelligens än för utseende, eftersom det är förstnämnda som hen har
kämpat för i flera år och som definierar hen som person.
Ylva är stolt över sig själv och sin uthållighet varje gång hon tatuerat sig, speciellt när
tatueringarna är större eller sitter på ställen som är extra smärtsamma. Hon brukar samtala om
smärtan med tatueringsartisten. Hon brukar berätta hur det känns när artisten tatuerar olika
områden, och fråga vad andra brukar tycka gör ont. Detta kan eventuellt vara ett sätt att öva att
kommunicera känslor av smärta överlag. För Ylva kan smärtan upplevas som meditativ. För att
klara av den behöver man kunna fokusera och gå in i den, acceptera den, och känna hur den känns.
Ylva var trött på att täcka sina ärr med långärmade tröjor året om. Hon skämdes över den delen
av sig själv, både mentalt och fysiskt, och såg tatueringarna som ett sätt att återta autonomin över
den egna kroppen och det egna varandet. Hon var självmedveten om sina ärr och kände att folk
tittade på dem men inte vågade säga någonting. Hon ville heller inte göra någon obekväm med att
ta ärren till tals. Enligt Ylva har både tatueringar och självskadeärr stigman kring sig, men
tatueringarnas stigma är lättare att leva med eftersom tatueringarna är mera självvalda än ärren.
Frank har inte tyckt att hans ärr stört honom, förutom när någon äldre släktning har frågat om
dem. Då har han känt sig manad att ljuga, vilket inte känts bra. Frank tyckte det kan finnas en
poäng i att spara vissa ärr och inte dölja dem, eftersom de är en del av ens livshistoria. Han tillade
dock att ifall det finns något riktigt dystert bakom ärren som man vill glömma så är det bra att få
dem ur synfält med tatueringar.

33

Erika Strengell

3.3.2 Valet av design och tatuerare
Samtliga av de intervjuade uppskattade tatuerare som bemötte dem som helt vanliga kunder och
inte uppmärksammade ärren mer än nödvändigt. En del uttryckte uppskattning över att de fick
information på förhand om hur det kunde kännas att tatuera över ärrvävnad. Vissa ville ha råd om
hur deras motiv på bästa vis kunde utformas för att täcka ärren. Två av de mest tatuerade
informanterna uttryckte att tatuerare är kundbetjänare som vet hur de ska hantera folk, och att det
är så vanligt idag att tatuera över självskadeärr att de flesta professionella tatuerare klarar av det.
Sofie har tatuerat in ett tarotkort som representerar döden. Hon valde motivet dels för att det såg
häftigt ut, dels för att hon var intresserad av tarot just då. Hon tänkte att dödskortet skulle vara ett
symboliskt och lite ironiskt val att lägga ovanpå ärren. Inom tarotläggning står det ofta för en ny
början, att saker ändras och förnyas.
Anneli var glad att hon väntade med att tatuera sig så hon hann hitta sin stil och inte valde ett
motiv hon skulle ha ångrat. Anneli tatuerade in en måne på vänstra handleden där hon skärt sig och
en sol på högra handleden. Symbolerna var hämtade från Ouija-brädens design, där det står ”ja”
på brädets högra sida vid solsymbolen och ”nej” på brädets vänstra sida vid månsymbolen. Den
vänstra sidan brukar inom ockultism ses på som den onda, och den högra sidan som den goda.
Anneli kände sig lite rädd när hon gick till tatueringsstudion och behövde visa ärren, men de sa
ingenting om dem vilket var tryggande. Däremot blev hon illa till mods under själva
tatueringsprocessen när hon lyssnade på de som jobbade i receptionen. De var glada när kunder
kom in i studion men talade sedan illa om vissa tatueringsidéer när kunderna gått ut. Anneli tyckte
detta kändes falskt och funderade på om de skulle tala illa om henne när hon gått ut. Annars gick
tatueringsprocessen smidigt och hon tyckte inte det gjorde ont. När de började tatuera vänster
handled kände hon stor lättnad, ”det är så skönt att inte behöva se på de där ärren, och tänka hur
jag hade det i högstadiet, att det var kanske lite som att komma bort från det där… att jag behöver
inte se dem varenda dag”.
Olivia hade sett artister i Thailand göra traditionella bambutatueringar, en gammal teknik hon
ville pröva. När hennes vän skulle göra bambutatueringar följde hon med. Efter att ha sett att
studion var steril och höll hög standard bestämde sig Olivia för att tatuera sig. Hennes vän visade
att hon tidigare tatuerat över sina självskadeärr. Olivia hade tidigare trott att man inte kan tatuera
över ärrvävnad, så nu bestämde hon sig för att täcka sina självskadeärr. Som design valde hon en
buddhistisk mästare, tre elefanthuvuden och en buddhistisk Khmer skrift som munkar tror ingjuter
34

Erika Strengell

styrka. Hon fann fascination i att vissa munkar tror att de under tatueringsprocessen förenas med
djuret de tatuerar in, och djurets egenskaper och krafter blir en del av dem (Sak Yant tatuering).
Catarina hade ingen skild symbolisk tanke med sina tatueringar. Hon valde dödskallar för att
hon är intresserad i anatomi och tycker de är snygga. Av en familjebekant hade hon blivit tipsad
om en tatuerare som var känd för sin skicklighet att tatuera över ärrvävnad, och hon ville anlita
någon med den erfarenheten.
Mica tog sin första tatuering redan som 13-åring, när hens dåvarande pojkvän tvingade hen
tatuera in hans namn. Sex månader senare tatuerade Mica över namnet, men kände sig igen pressad
att ta ett motiv hen egentligen inte ville ha, denna gång av tatueringsartisten. Därför väntade Mica
tills hen var 22 år innan hen tog flera tatueringar, eftersom hen ville vara stark nog att kunna säga
nej och själv bestämma vad hen ville och behövde. Mica började tatuera sig hos en gammal vän.
Han gjorde ett bra jobb med de två första tatueringarna, men när Mica skulle tatuera sin höft där
hen hade självskadeärr blev han så obekväm att tatueringen misslyckades. De andra
tatueringsartisterna i studion gav nedsättande kommentarer, och Mica blev ledsen. Hen upplevde
dessutom att det var besvärligt att bli tatuerad av en man. Micas kropp gav traumareaktioner när
han rörde i hen eftersom hen blivit våldtagen av en manlig vän några månader innan, något Mica
inte hade bearbetat ännu. Mica ville ha fler tatueringar men kände sig vilsen. Via Instagram fann
hen en nybörjartatuerare som hen omedelbart kände sig trygg med eftersom ”hon såg ut som en
människa som gått genom mycket”. Mica skickade således ett meddelande där hen berättade om
sina tankar, självskadeärr och den misslyckade tatueringen. Tatueraren ville hjälpa och sen dess
har hon gjort alla Micas tatueringar.
Micas råd till tatueringsartister är att känna efter om klienten vill tala om sina ärr. Vissa skäms
medan andra är väldigt öppna. Huvudsaken är att inte vara dömande. Mica påpekade att
tatueringsklienten bör vara medveten om att ärr eventuellt kan vara triggers för tatueraren också.
Kanske skadade sig personen ett par gånger, men ärren blev väldigt tydliga. Kanske skadar
de sig ännu. Det är viktigt att möta personen på en jämlik nivå och vara ärlig som artist.
Säg ”Jag vet inte om bläcket kommer hållas lika bra på vissa ställen”, det vara ett sätt att
starta en konversation. Men jag tycker det är viktigt att personen är ärlig från början och
säger ”Jag har några ärr, jag vill inte att du ska bli obekväm med det”. För ärr kan vara
triggers, och kanske tatueringsartisten också har mått dåligt. Ärligheten och förståelsen ska
vara ömsesidig.

35

Erika Strengell

På låret bredvid ärren där Mica skärt sig har hen intatuerat ett egendesignat släktvapen som
symboliserar familjen och den styrka de ger hen. Vid höften där hen har bränt sig själv har hen ett
tatueringsmotiv från TV-serien Digimon som står för mod och mirakel. På fötterna, där Mica också
brände sig, har hen Star Wars-karaktärer som står för balansen mellan den ljusa och den mörka
sidan i hen. På revbenen där Mica skar sig som mest har hen intatuerat en haj som står för att aldrig
ge upp. Förutom två av sina tatueringar har Mica designat alla själv. De påminner hen om att hen
är kreativ, och timmarna det tog att göra dem påminner hen att hen är beslutsam och stark.
Sara har aldrig haft råd att gå till någon ”fin studio”. Istället har hon anlitat tatueringslärlingar
eller kompisar. Hon är dock noggrann med att de ska ha erfarenhet, hon vill inte gå till de mest
amatörmässiga hemmatatuerarna. Hon säger att om hon skulle ha råd att anlita bättre tatuerare
skulle hennes tatueringar ha mera betydelse, nu får hon nöja sig med motiv som hennes tatuerare
klarar av. En undersökning av Stirn och Hinz (2008) visade att människor med en historia av
självskadebeteenden går mer sällan till professionella tatueringsstudior jämfört med andra
tatueringsfantaster. Eventuellt kan detta ha att göra med socioekonomiska bakgrunder. DeMello
(2000) särskilde arbetarklasstatueringar från medelklasstatueringar bland annat genom att
förstnämnda fungerar utgående från färdiga motiv kunden kan välja mellan, medan
medelklasstatueringar generellt är designade enligt kundens önskemål.
Saras ärr är inte fokuserade på ett ställe på kroppen eftersom hon skadat sig själv överallt,
inklusive ansiktet. Det ärr hon varit mest angelägen att täcka är ett stort brännmärke på handen.
När hon täckte det valde hon ett mörkt motiv som passade formen på ärret, för att gömma det så
väl som möjligt.
Ylva har alltid gjort mycket efterforskning när hon valt sina tatueringsmotiv. Hon ringde en
gång en hjälplinje där kvinnan som svarade sa att efter man får ett ärr är huden hårdare och tuffare
där än innan, ett budskap som resonerade väl med Ylva på ett symboliskt plan. Hon har alltid tänkt
att saker som händer en gör en starkare. Därför valde hon att tatuera över sina ärr med texten ”pain
is weakness leaving the body”. Halva texten är på vänstra handleden och andra halvan på högra.
Texten står för hur ärren gjort henne starkare, att hon är en överlevare, och att allt som varit tungt
har tagit henne dit hon är idag. Typsnittet hon använt sig av påminner om en gammal skrivmaskin
som läckt bläck och skapat stänkfläckar kring texten. Här och där skymtar ärren fram som linjer på
ett papper.

36

Erika Strengell

Första ärret Frank valde att tatuera över var brännmärket på handryggen. Motivet var
polstjärnan, med tanken att han nu vet i vilken riktning han färdas – det är bara framåt. Stjärnan
ska hjälpa honom hålla den rätta riktningen. De andra motiven valde han mest utgående från
estetisk preferens. Frank förklarade att hans tatueringar står för ”det levda livet”. Också de
tatueringar vars motiv inte i sig betyder så mycket är ändå viktiga för att de är gjorda av en vän
eller under ett visst tidsskede i livet.
Frank tyckte inte att någon behöver fundera på om de ska våga visa sina ärr åt tatuerare. Han
berättade att hans tatuerare är bra på att känna av stämningen, få en att tänka på annat, och glömma
att det känns obekvämt. Han tillägger att man ska vara försiktig med att anlita hobbytatuerare.
André sparar pengar för att kunna tatuera över sina ärr. Han har långa vertikala ärr längs båda
handlederna. På ena handleden vill han ha ett semikolon, ett tatueringsmotiv som blivit populärt i
och med Project Semicolon – en ideell organisation som ägnar sig åt att förebygga självmord
(www.projectsemicolon.com). I text används semikolon i meningar som författaren kunnat avsluta
men valt att inte avsluta. Semikolon-tatueringar symboliserar en kamp mot mental ohälsa, där
innehavaren valt att fortsätta kämpa och inte avsluta livet. För att göra semikolonet är André okej
med vilken tatuerare som helst som kan dra raka linjer. På andra armen vill han ha något som
representerar hans personlighet och hans jobb. Där är han mera noggrann med att tatueraren måste
förstå honom och hans vision.
3.3.3 Återtagande av egen kropp
Sofies självförtroende har blivit avsevärt bättre när hon gjort flera tatueringar, och hon känner sig
mera som sig själv. Eftersom hon alltid varit konstnärligt intresserad känns det fint att ha konst på
sin kropp. Hon säger att precis som hennes födelsemärken och ärr är en del av henne så är
tatueringarna också en del av henne och bidrar till att skapa hennes identitet som en unik helhet.
Anneli bar alltid svettband kring handleden så att ingen skulle se ärren. Nuförtiden är hon
självsäker med att visa armarna. Hon beskriver en frihet i att få visa hud som länge varit dold:
”Alltid förr så dolde jag den här delen [handleden]. Så nu vill jag inte alls dölja”. Anneli sade att
hon älskar kroppsmodifikationer och skulle ha väldigt många om hon hade råd. Hon vågar idag se
ut precis som hon vill och bryr sig inte fast andra stirrar på hennes alternativa stil. Hon finner det
skönt att ”inte behöva se på de där förbannades ärren” och bli påmind om hur saker var förr.

37

Erika Strengell

Nuförtiden när hon tänker tillbaka på sitt liv går tankarna sällan så långt tillbaka i tiden, de stannar
i vad som har skett de senaste fyra åren.
Mica började skära sig själv efter att ha blivit våldtagen som trettonåring. Hen visste inte hur
hen skulle hantera sina känslor, och skar sig själv som ett utlopp.
Jag skadade mig nästan varje dag efter överfallet bara för att få känna någonting. Jag kände
mig så motbjudande och kunde inte ens se mig i spegeln. Polisen trodde mig inte när jag
berättade det för dem, vilket jag tror manifesterade min... misstro på mig själv. Varför
skulle jag gilla och älska mig själv, när andra inte ens trodde på mig. Och när de säger, att
de inte trodde mig, sa de egentligen, att de fann det svårt att tro att någon skulle vilja våldta
mig.

Mest skar Mica sina armar och smalben. Hen började också äta mindre, och utvecklade en
ätstörning. Enligt Aizenman och Jensen (2007) korrelerar både kroppsmodifikationer och
självskadebeteenden med ätstörningsproblematik samt utsatthet för sexuella övergrepp. Ungefär
nio månader efter övergreppet började Mica dejta en 18-årig man. Mica beskrev det som en
ohälsosam relation där han slog hen om hen skadade sig, men också utan orsak. Hen kände inte
samma behov att skära sig när hen var med honom, eftersom han skadade hen. Mica var med honom
i ungefär två år. Just innan förhållandet tog slut blev Mica våldtagen igen, denna gång av en
främling. Hen berättade det inte åt någon på grund av att hen blev misstrodd första gången. Efter
detta skar Mica sig ungefär var fjärde dag, beroende på humör och triggers. Detta pågick tills Mica
var 16 år. Då fick hen vänner och skar sig mindre, ungefär 1–3 gånger i månaden. Mellan 16 till
19 års ålder fann sig Mica flera gånger i våldsamma förhållanden. Hen skadade sig alltid mycket
mera när dessa förhållanden tog slut, ”som om jag straffade mig själv för att vara så dum att jag
begick samma misstag om och om igen”.
Micas tatueringar har lärt henne att känna kärlek för sin kropp igen efter att ha varit alienerad
från den på grund av övergreppen.
När jag klär av mig gillar jag att vidröra dem, känna hur de känns annorlunda från den
tomma huden och bara... njuta av det. Jag gillar att röra mina operationsärr och andra ärr.
Jag kunde inte ta på mig själv under många år för att jag kände mig så äcklig, men

38

Erika Strengell

tatueringarna hjälpte mig med det, eftersom jag var tvungen att vidröra dem när jag vårdade
dem.

Mica har en symbol som står för beskydd tatuerat på nacken. När Mica känner att hen
behöver lugna sig rör hen i tatueringen och finner frid. Hen säger att det fungerar som ett
mantra.
3.3.4 En markör för ett nytt livskapitel
Sofie har märkt att när hon mår sämre (men inte som sämst) tenderar hon söka tatueringsinspiration
på internet. När hon mår dåligt känner hon ett ökat behov av att förändra eller lägga till något. Att
göra en tatuering känns för henne som en start på ett nytt kapitel. ”Det är nästan som utlösande att
få fara och tatuera sig, och det gör ont, och det BLIR till någonting av dendär smärtan, och det
uppstår någonting, och det blir en del av en själv.”
När Anneli ser på sina tatueringar ser hon att hon har kommit framåt i livet, att hon inte längre
har ett självskadebeteende. När Catarina tatuerade över sina ärr kände hon att hon ”begravde det
gamla” och startade ett nytt livskapitel, samtidigt som tatueringen förhindrar henne att skada sig
själv där igen. Hon kände det var skönt att se ärren tatueras över eftersom det kändes som att hon
konkret kunde bevittna hur hon vände blad i livet.
Flertalet av de intervjuade nämnde såsom Catarina att tatueringarna fungerat i förebyggande
syfte. De vill inte ska skada sig själva mera på den tatuerade platsen eftersom de inte vill förstöra
sina tatueringar. Sara tyckte inte tatueringarna fungerade som ett förhinder. När hon tatuerade över
ett självskadeområde började hon skada sig själv på ett annat ställe istället. Dock bör det noteras
att Sara började tatuera sig tidigt i livet (från 15 år framåt) och hon skadade sig som mest mellan
åldern 12 till 16.
Ylva ser sina tatueringar som sin livshistoria inskriven i hennes hud, som kapitel i en bok. I
hennes hud finns historien om allt som hänt i hennes liv hittills, både bra och dåligt, som har tagit
henne dit hon är idag, både mentalt och fysiskt. Hon har gjort fred med sitt förflutna. Hon gillar att
hon fortfarande kan se sina ärr sticka ut omkring tatueringarna som en påminnelse. Hon har svårt
att komma ihåg datum och dylikt, men med tatueringarna kan hon precisera vissa tidpunkter i livet.
Ylva finner trygghet i att hon kommer kunna se sin huds inskriptioner även när hon blir gammal.
Ifall hon blir dement kan tatueringarna visa vem hon är som person.
39

Erika Strengell

Ylva har skadat sig själv en gång efter att hon tatuerade över ärren. Hon skar sig över det
intatuerade ordet ”body”, vilket hon säger var en symbolisk akt. Ordet läkte inte ihop rakt och ärret
skär genom bokstäverna som en vit linje. Ett tag funderade hon på att fixa det, men konstaterade
att det tjänar ett symboliskt syfte att spara ärret som det är.
När Franks mamma dog tatuerade han in en blomstervers-tatuering på bröstet till hennes minne.
En tatuering kan hjälpa en människa som förlorat något, antingen psykiskt eller fysiskt, att bättre
förstå det skedda och underlätta sorgebearbetningen (Sarnecki, 2001). Detta kan ge en ökad känsla
av kontroll och styrka. Enligt Letherby och Davidson (2015) kan In Memoriam-tatueringar vara ett
sätt att förmedla känslor och erfarenheter som annars är mycket svåra att tala om, så att sorgen blir
lättare att bära. Tatueringen skyddar och bevarar minnet av den avlidna människan.
Efter förlusten av sin mamma tatuerade Frank också in motiv som symboliserade hans pappa,
systrar, vänner och så småningom egna barn. Tatueringarna är som kapitel av hans liv: först
familjen han växt upp med, sedan familjen han fann i vänskapen och sist den familj han skapat
själv. Brännmärket på bröstet har han sparat, det hade mest känslovärde av ärren eftersom det blev
gjort strax efter mammans död, och en av hans bästa vänner brände det åt honom. Märket är format
som en strömbrytare. Symboliken var att ”man lägger sig, stänger av sig och är borta en stund, så
startar man på nytt och kommer med nya tankar och idéer”. Han ser ärret på bröstkorgen mera som
en design än en skada.
André vill tatuera över ärren för att han inte gillar hur de ser ut. Han vill ändå inte skriva över
sin historia, han vill lägga till något till den.
Liksom det här hände. Det har gjort mig till en bättre person i slutändan, och det har tagit
fram... Jag har idag tre barn och en fru tack vare det, det skulle inte ha hänt om jag inte
försökt ta livet av mig. Det var som... jag försökte inte aktivt leva innan det. Så jag vill ha
något som symboliserar det antar jag.

Att tatuera över ärren vore att starta ett nytt kapitel, men de gamla kapitlen existerar fortfarande.
Det går inte att skriva en livshistoria och hoppa över vissa kapitel, för att komma framåt måste det
också finnas saker bakom en.
Mica känner sig som en överlevare eftersom hen har bevisat det för sig själv. Men hen vill också
kunna leva, och inte bara överleva. Mica sade att hen inte är någon prinsessa som måste räddas,
utan hen har räddat sig själv de senaste 11 åren. Micas tatueringar påminner hen om det.
40

Erika Strengell

Efter att Olivia tatuerade över ärren har hon upplevt bättre maktbalans i relationen med sin
mamma. Hon är nu medveten om att hennes val är hennes egna, och att hon inte måste följa sin
mammas råd eller leva i skuggan av henne. Hon upplevde att hennes mentala hälsa blev bättre efter
att hon tatuerade över ärren, för att det gav henne tillåtelse att bli den person hon innerst inne var.
Så min mentala hälsa kunde slutföra läkningsprocessen. Det är svårt att lägga ord på det.
Min läkning accelererade. Jag blev bättre på att se hur visa händelser kopplade ihop med
vissa negativa tankemönster. Vilket, som du är medveten om, är väldigt emotionellt för jag
var tvungen att känna alla de känslorna för att kunna släppa dem.

När Olivia var deprimerad såg hon inte sitt egenvärde. Hon trodde att hon inte var bra nog i andras
ögon och önskade att människor kunde se hennes äkta jag. När hon lät dessa känslor komma till
ytan kunde hon jobba med dem. Efter detta lärde hon sig så småningom vem hon är och var hon
vill vara i livet.
När självskadeärr tatueras över tycker Olivia det ska ses på både som ett slut och en ny början.
Hon säger att det är en livshändelse med stor mening; att ta det medvetna beslutet om att inte längre
leva med ärren är att säga att ”det är över nu”. Hon sade att den som tatuerar över sina ärr alltid
kommer minnas den dagen: folk som var runt dem, diskussionerna de hade, konsten på väggarna,
lukterna i luften et cetera. Därför anser hon det vara bra om tatueraren kan göra processen
individcentrerad och få händelsen associerad med så många positiva stimuli som möjligt för
klienten. Olivia tror det skulle bli en vändpunkt i livet för många människor med självskadeärr om
tatueringar kunde erbjudas som en tjänst för att påskynda den mentala läkningen. Hon jämför det
med hur aromaterapi kan hjälpa cancerpatienter finna lugn. Tatuerare inom ett sådant program
skulle få skolning om vilka potentiella reaktioner en människa kan ha när självskadeärr tatueras
över, och kunna stödja om processen aktiverar gamla trauman.
3.3.5 Tatueringens läkningstid
Sara hade dåligt tålamod med tatueringarna under läkningstiden. Hon drog av sårskorpan, fast hon
vet att man inte ska göra det. Hon tyckte det var fascinerande att se sårskorpan lossna från huden i
stora flagor. Hon spekulerade i att detta kan ha att göra med hennes självskadebeteende, för om
sårskorven dras av för tidigt river det upp sår. Hon säger dock att hon inte dragit upp sår på flit för
att skapa skorpa, men om hon känner en sårskorpa på huden vill hon peta bort den. Stirn och Hinz
41

Erika Strengell

(2008) påvisade att människor med självskadehistorik rapporterade om problem med
kroppsmodifikationers läkning nästan dubbelt så ofta som andra. Detta kan eventuellt ha att göra
med att vissa av dessa individer inte låter kroppsmodifikationerna vara ifred, utan drar bort sårskorv
eller övertvättar kroppsmodifikationerna. Sara säger dock att hennes tatueringar har läkt bra trots
att hon knaprat på sårskorpan, eftersom hon har bra immunförsvar och hennes hud läker fort.
Ylva tycker om att vårda sina tatueringar. Hon tar noggrant hand om dem för att få bästa möjliga
resultat när de läkt. Hon kommer ihåg en artikel som resonerade väl med henne, där en läkare skrev
att när någon skadar sig själv blir smärtan på insidan mera synlig för denne, så att denne kan ta
hand om den. Smärtan blir mera fysisk och inte så abstrakt. Det har känts liknande när hon tatuerat
sig; hon tar tagit hand om sig själv och om någonting som haft betydelse för henne. Under
läkningsprocessen lägger hon mera fokus på läkning, sin kropp och egenvård än vad hon annars
skulle göra. Hon tvättar och smörjer sin hud och tänker på att dricka mycket vatten.
Efter att Mica har tatuerat sig känner hen frid. Läkningen är symbolisk för hen; “Tatueringens
läkning symboliserar för mig min egen läkning. Först blöder jag och känner smärta, sen stänger sig
såret, skorpan trillar av, och skönheten under den uppenbarar sig. En annan version av mig, en
starkare version.”

3.4 Livet efter tatueringarna
Catarina har nu efter många år försonats med sitt förflutna. Hon uppgav att tatueringarna hjälpt till
att knuffa henne i rätt riktning. Olivia hoppas att allmänheten ska få mer mera medvetenhet om vad
tatueringar kan ha för betydelse, speciellt för personer med amputationer eller andra kroppsliga
deformationer. Hon tror det kunde hjälpa tusentals människor att veta att ”det finns liv bortom
självskadande, det är permanent men inte för alltid”. Ylvas tatueringar har gett henne mera
acceptans för sin kropp, sitt förflutna och de val hon har tagit.
När Micas tatueringar var nygjorda kände hen sig ibland osäker på dem och funderade om hen
borde ha valt tatueringar som inte var fullt så symboliskt starka. Vartefter tiden gick upplevde Mica
att tatueringarna blev en del av hen, som att de alltid varit där. De påminner hen om att vara stark
och kreativ. När Mica ser bilder på sig själv där hen inte har tatueringar blir hen obekväm.
Mica har nu goda vänner hen kan tala med när hen känner behovet av att skada sig själv. Fram
tills mitten av juli 2019 skadade sig Mica ännu en till två gånger i månaden men har vid tillfället
för intervjun (21.10.2019) hållit sig självskadefri sen dess – det längsta hen varit självskadefri på
42

Erika Strengell

elva år. Hen känner dock självskadesuget varje dag. Mica säger sig vara beroende av smärta. Hens
orsak till att skada sig själv har ändrat under åren. I början skadade hen sig för att straffa sig själv,
senare som ett försök att ta kontroll över sin smärta och sin kropp. Tatueringar och piercingar kan
ta udden av Micas självskadelängtan och smärtan är delvist orsaken. Därför försöker Mica
substituera att skära och bränna sig med att ta kroppsmodifikationer. Hen beskrev det som en gren
av “självhantering”, och tillade att hen förstår att det kan upplevas konstigt och förvirrande av
andra, men att hen ”varit genom helvetet” och ännu fortfar sin resa bort därifrån.
Catarinas armtatuering är viktig för henne. Hon ångrar ingenting och bär den med stolthet. Ärren
är synliga på vissa ställen trots tatueringen, men hon skulle inte vilja ta bort dem. Hon vill att de
ska vara i symbios med tatueringen. Hon ”blir glad i hela själen” när hon ser sina tatueringar och
säger att de är en del av henne. Det känns nuförtiden också okej att vidröra ärren.
Sara är bekvämare i sin kropp när den är mera tatuerad och modifierad. Sara har många synliga
piercingar och en annorlunda hårfärg. Hon har provat ta bort sina piercingar och färga håret blont,
men märkt att hon sjunker mera in i en depression och får ångest av att se ut så. Hon känner sig
naken utan sina piercingar och inte som sig själv. För henne är det normalt att vara tatuerad, och
majoriteten av hennes vänner är också tatuerade. Ibland får hon oönskad negativ uppmärksamhet
på grund av hur hon ser ut, men när hon får det så är det i alla fall för vem hon är, och inte något
hon låtsas vara. Sara uppgav att hon inte vill vara ett lamm och se ut som alla andra, hon har gjort
sitt eget val och bestämt sin egen stil. Sara tycker delvist det var för tidigt av henne att börja göra
tatueringar som underårig. Hon tycker att 18 år också är lite för ungt för att ta ett permanent beslut.
I hennes mening är man är vuxen först kring 25 års ålder.

3.5 Omgivningens reaktioner på ärr versus tatueringar
Många av de tatuerade upplevde att den yngre generationen hade lättare att acceptera kroppskonst
medan den äldre generationen ifrågasatte deras val mera. Två av informanterna tyckte att
tatueringarna var bra konversationsöppnare. Vissa av informanternas föräldrar ogillade
tatueringarna, vilket kunde kännas ångestfyllt för den tatuerade. Sofies mamma tycker att
tatueringar är väldigt fula och sa att Sofie hade förstört sin arm när hon tatuerade in ett tarotkort
över sina självskadeärr. Sofie har varit nervös över att komma hem med nya tatueringar på grund
av mammans inställning. Hennes mamma har inte vetat att Sofie skadat sig själv, eller i alla fall

43

Erika Strengell

inte sagt något om det. Så är även fallet med några av de andra intervjuade, deras familj visste inte
om deras självskadebeteenden eller om de övertatuerade ärren.
Sofies vänner har gillat hennes tarot-tatuering. Ingen har märkt att det finns ärr under den. Om
Sofie själv har nämnt det har folk tyckt att det varit häftigt hur bra tatueringen täcker dem. Sofie
minns att hon i gymnasiet fick höra skuldbeläggande ord om sina ärr och på ett aggressivt sätt blev
utfrågad om varför hon gjorde så mot sig själv, vilket var tungt för henne. I äldre ålder har hon inte
varit med om något sådant. Det är mest de hon varit intim nog med att visa sig naken åt som någon
gång försiktigt frågat om ärren, vilket känts okej.
Anneli har inte märkt att människor bemött henne annorlunda sen hon tatuerat sig, men tillade
att hon under de senaste fyra åren har kommit till den punkten att hon inte längre reagerar på vad
folk tycker. Förut när folk stirrade på henne (hon har en alternativ stil och bor i en liten stad) tänkte
hon att det var för att hon ”är fet” eller ”ful”. Nuförtiden reagerar hon inte.
Anneli tycker att det finska samhället borde bli tolerantare med att låta tatuerade människor
jobba exempelvis inom vården. Hon upplevde att vissa branscher inte anser det passande att jobba
exempelvis med åldringar om man har synliga tatueringar. Anneli tycker det vore bra om
människor med kroppsmodifikationer fanns representerade i alla yrkesgrupper, så att de fick en
chans att visa åt exempelvis äldre personer att de är precis som andra. ”Fastän vi har tatueringar så
är vi snälla, vi är inte nåt annorlunda. Att det är inget ovanligt, och det är inget fel. Att bara för att
vi… vi lägger konst på vår kropp så gör det inte oss till dåligt folk, vi väljer bara att visa hur vi
vill… uttrycka oss själva.”
Catarina fick varierande reaktioner på sina ärr. Vissa tryckte ner henne för dem, andra var
peppande och öppensinnade. Hon upplevde de flestas reaktioner som positiva. Hon jobbar inom
vården i Sverige och säger att det är väldigt sällan någon kommenterar hennes tatueringar. Hon
upplever att acceptansen för tatueringar inom svenska vården är stor.
Olivia täckte bara över sina ärr när hon var i professionella situationer. I andra situationer om
någon frågade om dem brukade hon säga att hon fallit i en hög med rakbladstråd. Hon var i viss
mån emotionellt över stigmat med självskadeärr eftersom hon visste att det var ett vanligt
förekommande fenomen. Nu när hon tatuerat över ärren tänker hon inte på dem mera. Hon tycker
det är skönt att inte behöva ha inövade svar i bakhuvudet för att veta hur hon ska svara på ett
övertygande sätt om någon frågar om ärren. Hon älskar att berätta åt folk att hon har en traditionell
bambutatuering, och har fått mycket komplimanger för den.
44

Erika Strengell

Den har gjort en bit av mitt förflutna som jag vill lämna i det förflutna till något nytt som
jag kan forma positiva vänskapsband genom. Om jag träffar människor som har
självskadeärr berättar jag åt dem att min tatuering täcker ärr, så de ska veta att de inte
behöver leva med en konstant påminnare. Det är faktiskt väldigt befriande. Jag är bara en
tjej med tatueringar nu, inte den tjejen som led från dålig mental hälsa längre. Jag kan välja
att berätta för människor, om jag vill att de ska veta. Om jag inte vill öppna upp om den
delen av mitt liv, så behöver ingen veta. Jag har fortsatt att växa som person och jag måste
erkänna, jag tror att täcka mina ärr var ett sätt för mig att röra mig framåt, förbi det förflutna,
ett väldigt konkret sätt att säga att, även om det tjänade mig vid ett tillfälle, så behöver jag
inte längre ha det i tankarna eller bli påmind.

Vidare berättade Olivia att samhällets inställning till tatueringar har ändrats under åren, nuförtiden
är det ganska få människor som inte övervägt tatuera sig.
När Mica var 20 och började studera vid universitet märkte hen att folk uppmärksammade hens
skärsår och ställde frågor om dem. Då började hen bränna sig istället, för det var lättare att komma
på en bortförklaring för brännsår. Att bränna sig gjorde att hen kunde skada sig själv mera sällan
(2–4 gånger i månaden) eftersom smärtan från ett sådant sår varade längre.
Nuförtiden om någon lagt märke till Micas ärr har hen berättat ärligt om orsaken bakom dem
eftersom hen vill inte bidra till stigmat kring självskadeärr. Trots att Mica har valt att sätta sina
tatueringar bredvid ärren och inte på dem så har hen stor förståelse till varför vissa vill tatuera över
sina ärr, speciellt på synliga ställen såsom armarna. Mica bor i Danmark och upplever att
självskadeärr är ett stort tabu där. Hen sade att det kan vara svårt att få jobb med synliga
självskadeärr.
Sara brukar inte få frågor om sina ärr. Hon tror det är för att det är så vanligt att folk har dem,
och att hon umgås med människor som inte har så stor skillnad med sådant. Dessutom syns hennes
ärr sällan eftersom hon sällan är lättklädd. Hon tycker det är mera kontrovers med tatueringar och
att människor dömer dem mera, men på ett annat sätt. Ibland känner Sara att folk dömer henne för
hur maskulina och mörka hennes tatueringsmotiv är. Hon upplever dock att hon inte är så feminin
som person.
Om Sara går på en arbetsintervju försöker hon täcka sina tatueringar och ta bort piercingarna i
ansiktet eftersom hon har märkt att kroppsmodifikationerna kan påverka arbetsintervjuns resultat.
Händerna är svårare att dölja, man kan inte alltid ha handskar på sig även om hon ibland har det i
45

Erika Strengell

professionella sammanhang. Om någon på en arbetsintervju frågar om tatueringarna brukar hon
säga att var man än rör sig nu för tiden finns det människor med tatueringar, det är inget tabu eller
ovanligt. Hon brukar säga att de går att dölja så länge som man inte är tatuerad i ansiktet. Hon
upplever att hon blivit dömd efter sitt utseende, också på grund av lätt övervikt. Sara har flera
gånger upplevt att hon haft bättre meriter och språkkunskaper för ett jobb än personen som sedan
blivit anställd, men att den anställda har sett mera ordinär ut. Hon upplevde också diskriminering
på grund av sina kroppsmodifikationer när hon skulle hyra lägenhet. Hyresvärden började skicka
textmeddelanden till Saras familj för att ifrågasätta Saras karaktär, eftersom ”hon såg ut som en
knarkare”.
För Ylva har det känts mer okej att bli dömd för sina kroppsmodifikationer än för andra aspekter
av hennes kropp, eftersom modifikationerna är självvalda. Enligt henne tenderar människor ha
åsikter om

tatueringar som

något

som inte är helt

accepterat.

Trots

detta har

kroppsmodifikationerna gjort det lättare för henne att inte bry sig i andras åsikter om henne. Hon
har alltid uppfattat sig vara udda, och det är lättare att äga sig själv när beslutet om att vara udda är
ens eget. Om någon stirrar på henne kan hon bortförklara det med att de tittar på hennes stil. Hon
säger att hon inte bryr sig ifall någon tycker hon blir fulare med tatueringar, ”det är deras problem”.
Det händer sig ibland att äldre män frågar av henne ”varför en så söt flicka gör sig själv så ful med
tatueringar och piercingar”. Då brukar hon svara att hon inte existerar för att behaga någon annans
ögon. Hon har gjort sina val för sig själv.
André poängterade också att han vill tatuera sig för sin egen skull. Det är kul om andra gillar
tatueringarna, men om inte så är det deras problem. Han försöker att inte visa sina ärr så mycket
även om han nog går i kortärmat. Han låter ibland ärren på synas på flit på grund av deras
chockvärde, för att driva genom en poäng.
Frank tycker inte att tatueringarna påverkat hans självförtroende så mycket eller hur han blivit
bemött. Han har haft sina tatueringar väldigt länge och minns inte riktigt hur det var före. Det enda
han lagt märke till är att om två personer slåss och han försöker gå emellan så tas han mera på
allvar sedan han skaffat synligare tatueringar.
3.5.1 Tatueringsartistens synvinkel
Susanne Remahl (personlig kommunikation, 6.11.2019) har jobbat som tatuerare i sju år, och är
utbildad inom vården. Kunder som vill tatuera över självskadeärr har blivit vanligare vid studion
46

Erika Strengell

där hon jobbar, troligtvis för att folk blivit mera medvetna om möjligheten. Uppskattningsvis har
hon en sådan kund i månaden. Susanne tror att dessa kunder hittat till henne för att hon ibland
postar bilder på ärrövertäckande tatueringar på sitt instagramkonto. Där kan människor se vad som
är möjligt och steget att komma och visa upp ärren minskar.
Ärr kan vara utmanande att tatuera över, speciellt om de är stora eller står upp. Ärr blöder mera
och tar inte upp bläck lika bra som vanlig hud, därför kan det behövas fler än en tatueringssession.
Vissa ärr kommer skina genom tatueringen så de behöver gå ihop med designen. Susanne säger att
folk behöver vara medvetna om att ärren inte går att ”trolla bort”. Även om de färgmässigt går att
dölja så kommer de ha en annan textur än resten av huden. Om man tittar noga kan ärren gå att se,
men tatueringen distraherar ögat från ärren. Därför rådgör Susanne kunderna att göra tatueringar
med mycket sträck och detaljer för ögat att fästa sig vid.
Susanne försöker möta självskadekunder precis som andra kunder. Hon vill inte göra ärren till
ett tabu. Hon frågar inte om ärrens bakgrund men ignorerar inte deras existens. Ibland kan hon
behöva fråga om ärrens ålder men annars undviker hon personliga frågor. Hon försöker vara
naturlig och saklig eftersom hon har märkt att många har svårt att visa ärren och verkar besvärade
av dem.
På tatueringskonsultationer är det vanligt att kunder med ärr uttrycker stor glädje och förväntan
när de bokat tatueringstiden. Susanne berättar att flertalet kunder gått året runt i långärmat i flera
år. Dessa kunder uttrycker hur skönt det ska bli att kunna gå lättklädd på sommaren när ärren inte
syns mera.
I princip kan man tatuera på ärrvävnad så fort huden har läkt, men det är bättre ju längre man
väntar så huden hinner lägga sig, läka ihop och ljusna. Nya ärr blir mera irriterade av
tatueringsprocessen. Susanne förstår dock att vissa kunder är otåliga. Många av de hon tatuerat
jobbar inom branscher såsom vården eller på förskola, där ärren kan kännas besvärande. Inom
sjukvården går det inte alltid att täcka ärren på grund av klädkod. På förskolor kommer barnen
eventuellt att fundera och fråga kring ärren, vilket kan kännas besvärligt.
Klienter med ärr reagerar inte annorlunda på tatueringsprocessen än andra, men den
föreliggande konsultationen är de nervösa över, vilket andra människor oftast inte är. Majoriteten
verkar mera tacksamma och glada över sina tatueringar efteråt än andra klienter. Tatueringen
verkar betyda mer för denna grupp av människor än för den genomsnittliga tatueringskunden.
Många av självskadeklienterna upplever en enorm lättnad efteråt.
47

Erika Strengell

Susanne tror att tatueringarna kan ge kundernas självförtroende en kick. Många av de som
tatuerar över ärr beskriver hur kul det ska bli att få visa upp sin arm. Det handlar inte bara om att
gömma ärren, utan också om att få visa upp och stoltsera med något vackert.
Susanne tycker det är jättefint att det går att ändra på någons inställning till en kroppsdel så
mycket på kort stund. Hon känner det är belönande att som medmänniska kunna göra något bättre
för någon. Kunderna brukar skina upp efter tatueringen och gå runt i studion utan blyghet för
kroppsdelen de tidigare gömt.
Statistiskt är mest kvinnor som kommer till studion för att tatuera över självskadeärr. Åldern
varierar mellan 16–30 år. Susanne säger att kunder med självskadeärr ofta är mera öppna för förslag
på motiv än andra kunder, eftersom de inte vet vad som är möjligt eller inte. De säger saker som
”gör vad du kan för att täcka det här, jag vill ha bort dem”. Kunderna verkar vilja ha antingen ett
motiv som har att göra med ärren, eller ett neutralt motiv. Andra motiv som har stor betydelse vill
de hellre ha annanstans på kroppen, eftersom ärren kan påverka tatueringens slutresultat negativt
jämfört med vanlig hud.

48

Erika Strengell

4. Diskussion
4.1 Resultatdiskussion
Resultaten tyder på att det kan gynna välmående och självacceptans att tatuera över självskadeärr.
Relationen mellan självskadebeteenden och kroppsmodifikationer var komplicerad, och mera
forskning behövs. Att göra kroppsmodifikationer med syftet att överkomma svåra händelser kan
enligt Stirn et al. (2011) vara ett försök att återta en känsla av kontroll samt demonstrera autonomi
över kroppen, vilket resultaten i denna avhandling stöder. Även självskadebeteenden kan härröra
från en strävan efter kontroll (Harris, 2000). Självskadehandlingar, och i vissa fall
kroppsmodifikationer, kan vara försök att hantera och kommunicera psykisk smärta genom att
uttrycka den genom kroppen. På detta vis tilldelas smärtan en konkret plats istället för att enbart
existera abstrakt i sinnet. Majoriteten av de intervjuade beskrev att de hade genomgått svåra
händelser och livssituationer där de inte visste hur de skulle ge utlopp för sina känslor. Detta ledde
till att de skadade sig själva. Att rationellt tala om en traumahändelse kan kännas omöjligt för någon
som genomgått trauma och om individen inte kan uttrycka sig blir traumat låst inuti denne (Van
der Kolk, 2014).
Resultaten tyder på att det kan vara en stor livshändelse att tatuera över självskadeärr, men inte
nödvändigtvis för alla. Det är enligt Albin (2006) möjligt att undermedvetna processer och bilder
kan ta sig uttryck via kroppsligt agerande. Detta kan vara ett sätt att ge uttryck för processer som
inte kan uttryckas i ord. Enligt Sarnecki (2001) kan tatueringar via deras symbolspråk underlätta
fyllandet av det inre tomrum som kan upplevas efter en svår livshändelse. Enligt Caruth (1996)
behöver ett trauma återupplevas (inom kontrollerade ramar) för att kunna processas och förenas
med psyket. Att tatuera över självskadeärr kan eventuellt vara ett återupplevande av tillfället då de
blev gjorda, på grund av den kroppsliga smärtan samt associationerna till ärren.
Självskadebeteenden är enligt Favazza (1996) en morbid typ av självhjälp. Många av de
intervjuade upplevde lättnad och klarhet efter att de skadat sig själva. Blod är en stark symbol i
människohistorien, som kan symbolisera läkning, renhet, liv och frälsning genom uppoffring
(Favazza, 1996). Självskadeärren upplevdes som svåra att leva med. Ärren påminde om de
smärtsamma känslorna som orsakat dem. Genom att ärren tatuerades över tilldelades de en ny
innebörd. Detta kan enligt Sarnecki (2001) ge en känsla av nystart och acceptans, vilket underlättar

49

Erika Strengell

den psykiska läkningen. Den söndrade kroppen ges en ny estetik, vilket kan ge ett nytt hopp om liv
(Langellier, 2001).
Trots att självskadebeteenden och kroppsmodifikationer innehade liknande egenskaper (båda
satte märken på kroppen och innebar smärta) var motiven till och emotionerna kring dem
annorlunda i de flesta avseenden. Ett av diagnoskriterierna i DSM-5 för NSSID är att personer som
skadar sig själva ska uppleva negativa känslor före de skadar sig (American Psychiatric
Association, 2013). Samtliga intervjuade i denna studie hade övervägande positiva associationer
till kroppsmodifikationer och negativa associationer till självskadebeteendet. Tatueringarna
gjordes inte med avseendet att straffa sig själv eller på grund av en vilja att dö, vilket enligt Madge
et al. (2008) var två av de vanligaste motiven bakom självskadebeteenden. Möjligen gjordes en del
tatueringar med förhoppning om att få ett hemskt sinnestillstånd att sluta, vilket var den vanligaste
orsaken till självskadebeteenden enligt Madge et al. (2008). Tatueringarna var dock ett mera
långsiktigt och övervägt beslut än att skada sig själv. Självskadehandlingarna uppstod som en följd
av impulser och okontrollerbara känslor, men tatueringarna innefattade planering och sparande.
En av de intervjuade bokade tatueringstid i förebyggande syfte på årsdagen av en våldtäkt, eftersom
hen annars skulle skada sig själv. Informanterna beskrev ofta känslor av skam, både över
självskadehandlingen och ärren. Ingen beskrev sina tatueringar som skamfyllda. Majoriteten hade
försökt gömma sina ärr, men visade gärna upp tatueringarna och berättade med stolthet om dem.
Enligt DeMello (2000) tenderar tatuerade människor att prata om tatueringar sinsemellan. Genom
detta förstärks och förändras tatueringsnarrativet över tid, vilket är en viktig del av
meningsskapandet kring tatueringarna.
I en undersökning av Stirn och Hinz (2008) framkom att kroppsmodifikationer märkbart kan
ändra kroppsbilden. Denna avhandlings resultat stöder detta. Ett återkommande tema bland de
intervjuade var att de blivit mera bekväma i sin egen kropp efter att ha tatuerat sig. Detta gällde
både tatueringarna över ärren samt andra tatueringar. Samtliga av de som blev intervjuade ansikte
mot ansikte visade sina tatueringar (även de tatueringar som inte täckte ärr) trots att de aldrig blev
ombedda att göra detta. Detta innebar för en del att de i viss mån behövde klä av sig. Detta indikerar
att individerna upplevde positiva eller neutrala känslor kring den tatuerade kroppen, trots att
tidigare forskning visat att människor som skadar sig själva ofta har dålig kroppsbild (Stirn & Hinz,
2008) och lågt självförtroende (Ystgaard, Reinholdt, Husby & Mehlum, 2003). Många av de
intervjuade hade tidigare försökt gömma den ärrade kroppen och narrativen kring den. Det tyder
50

Erika Strengell

på en utveckling i självsäkerheten att samtliga gav tillåtelse till att deras tatueringsmotiv blev
beskrivna i avhandlingen trots att detta potentiellt kan identifiera dem.
En studie av Maxwell (2017) visade att många traumaoffer kände stolthet över att de övervann
smärtan det innebar att göra en tatuering, och att de därför gärna tog del av smärtan i processen.
Detta överensstämmer med hur en del av personerna i denna studie beskrev tatueringarna som ett
emblem över hur väl de klarat av smärtan. Detta är motsatsen till hur ärren kunde ses som ett
emblem över att de inte klarat av att bära sin psykiska smärta. Flera gillade att diskutera
tatueringssmärtan medan tatueringsartisten jobbade, vilket potentiellt kan vara en övning i att
kommunicera känslor av smärta. Majoriteten av de intervjuade hade i sina liv upplevt svårigheter
med att kommunicera känslor, ofta på grund av en hemmiljö som inte tillät negativt kodade
känslouttryck. En tatueringsstudio är möjligen ett tryggt område att visa och diskutera smärta på,
eftersom det är naturligt förekommande där. Det kändes bra när tatueraren gav beröm för hur väl
de hanterade smärtan. För människor med självskadeproblematik kan det vara av betydelse att bli
sedd och bekräftad i smärtan, eftersom smärta är något de oftast försökt dölja. Många valde
tatueringsmotiv som symboliserade att de är starka överlevare, en betydelse som potentiellt fick
mera fäste när de kämpade sig genom fysisk smärta samtidigt som de fick komplimanger för hur
väl de gjorde det.
Smärtan det innebär att göra en kroppsmodifikation var dock inte oproblematisk. En av
deltagarna i studien beskrev smärtan som ett beroende. Hen ersatte självskadebeteendet med
piercingar och tatueringar eftersom de fick smärtan att vara längre. Ur en subjektiv synvinkel var
kroppsmodifikationerna bättre eftersom personen upplevde frid av dem, istället för skam.
Människor med självskadeproblematik tillskrev kroppsmodifikationer mera terapeutiska
egenskaper än människor utan självskadeproblematik, enligt Stirn och Hinz (2008). Tatueringarnas
läkningstid tycktes ha terapeutiska effekter för vissa i intervjusamplet som skadat sig själva samt
haft ett problematiskt förhållande till den egna kroppen. En tatuering kräver eftervård i ungefär två
veckor, vilket gör att individen lägger mer fokus på kroppen än vanligt. Området är känsligt och
behöver tvättas och smörjas in flera gånger per dag, vilket kräver att individen vågar röra i sin egen
kropp med ömhet. En av de intervjuade som blivit utsatt för sexuella övergrepp beskrev att hen
tidigare inte klarat av att röra i sin egen kropp på grund av äckelkänslor. Genom tatueringarna och
deras omvårdnad fick hen en bättre kroppsbild och kroppsacceptans. Hen tycker nuförtiden om att
röra vid sina tatueringar och sina ärr.
51

Erika Strengell

Resultaten i denna studie tyder på att vårdandet av en tatuering med stark symbolisk betydelse
kan innebära att individen som bär den också vårdar och bearbetar betydelsen bakom tatueringen
på en undermedveten nivå. Läkningen kan få ytterligare betydelse när tatueringen befinner sig över
självskadeärr, som även de har stor innebörd för den som bär dem. Tatueringen läggs som ett sigill
över det förflutna och fungerar som en skiljevägg mellan det förflutna och framtiden. En av de
intervjuade uppgav att det medvetna beslutet om att inte längre leva med ärren är att säga att ”det
är över nu”. Att tatuera över självskadeärr tycks kunna hjälpa en del att inte skada sig själva igen
(eftersom de inte vill förstöra tatueringen), men andra började skada sig själva på andra ställen.
Huruvida tatueringarna fungerade i förebyggande syfte tycks korrelera med hur långt komna
individerna var i bearbetningen av självskadeproblematiken – vissa hade varit självskadefria ett tag
när de tatuerade över ärren, andra inte.
Enligt tatueringsartisten Susanne Remahl (personlig kommunikation, 6.11.2019) visade
majoriteten av de som tatuerat över självskadeärr mera tacksamhet och glädje över sina tatueringar
efteråt än den genomsnittliga tatueringskunden. Många av hennes kunder beskrev en enorm lättnad
efter att deras ärr blev övertäckta. Samtliga av informanterna upplevde att de öppnade ett nytt
livskapitel när de tatuerade över ärren. Tatueringarna blev påminnelser om livet som gått. För
somliga skymtades ännu några ärr omkring tatueringarna. En del uttryckte att de inte ville skriva
över det som hänt, men lägga till ett kapitel. Tatueringarnas permanens upplevdes som betryggande
eftersom ingen kan ta dem ifrån en. En av de intervjuade såg tatueringarna som en försäkran om
att hon ska komma ihåg vem hon är även om hon blir dement som äldre.
Tatueringsmotiven symboliserade individernas personlighet och karaktärsdrag. Styrka och
nystart var återkommande teman i motiven. Majoriteten nämnde att det kändes skönt att slippa se
ärren och bli påmind om sådant som varit tungt i det förflutna. De var lättade över att inte längre
få frågor om ärren. Många hade accepterat sina ärr, men var rädda för att bli dömda av andra.
Socioekonomiska skillnader begränsade vilken tatuerare de intervjuade anlitade. En uppgav att
hennes tatueringar skulle ha mera innebörd om hon hade råd att anlita någon som kunde förverkliga
hennes idéer. Hon var begränsad till de motiv som förmånligare nybörjartatuerare klarade av. Detta
gjorde att hennes tatueringars symbolspråk inte var så starka för henne, vilket potentiellt minskade
de eventuella terapeutiska egenskaperna. Det var enligt Stirn och Hinz (2008) vanligare bland de
som skadat sig själva att gå till hobbytatuerare än vad det var hos andra med tatueringsintresse.
Orsakerna till detta behöver vidare undersökas. Eventuellt kunde det bero på att vissa
52

Erika Strengell

samhällsklasser ställs inför utmaningar som kan leda till flera riskfaktorer för självskadebeteenden
och att dessa individer inte har råd att gå till etablerade tatueringsstudior.
Gemensamt för intervjugruppen var att de alla känt sig udda. En del hade blivit mobbade och
utstötta. Genom att på flit markera kroppen på ett sätt som var utanför mallen blev det lättare att
äga sin identitet som ”annorlunda”, eftersom det var självvalt. Trots att flera av de intervjuade
upplevde ett stigma kring kroppsmodifikationer, hade kroppsmodifikationerna ändå hjälpt dem bry
sig mindre om vad andra tyckte om dem. Det går potentiellt att hitta en tillhörighetsgrupp i ett
upplevt utanförskap genom att markera kroppen. Flera hade partner och vänner som också hade
kroppsmodifikationer. En kvinna i samplet berättade att hon under en period tagit bort sina
piercingar och försökt se mera ”vanlig” ut. Detta ledde till att hon blev mer deprimerad och inte
kände sig som sig själv. Tiggemann och Golder (2006) fann att individer med tatueringar hade ett
högre behov av att känna sig unika än de utan tatueringar.
De flesta av de intervjuade hade skadat sig själva genom att skära eller bränna sig själva. Mer
än hälften hade använt ett flertal metoder. Detta överensstämmer med tidigare forskning som visat
att det är vanligast att använda flera typer av självskademetoder vid upprepade
självskadebeteenden, följt av att enbart skära sig (Madge et al., 2008). Majoriteten började skada
sig själva när de var 12 eller 13 år gamla (medelåldern för samtliga var 13,6 år). Två började senare,
vid 18 respektive 20 års ålder. Detta samstämmer med tidigare forskning, där själskadebeteenden
inträdde antingen i de tidiga tonåren (Ammerman et al., 2017) eller kring 20-årsåldern (Gandhi et
al., 2018). Två personer sade sig ha självskadedrifter redan som barn, men inte lika medvetet och
uträknat som det blev senare i livet.
När de tillfrågades om huruvida det fanns triggers som utlöste självskadeepisoder svarade
många av de intervjuade att de var känsliga för konflikter och sådant som gjorde dem upprörda.
Andra triggers var överväldigande känslor, hopplöshetskänslor, att bli lämnad utanför,
värdelöshetskänslor, samt äckel över egen kropp.
Forskning tyder på att självskadebeteenden kan smitta (Taiminen et al., 1998). Det är en
riskfaktor ifall personer i familjen eller vänskapskretsen skadar sig själva (Ystgaard, Reiholdt,
Husby & Mehlum, 2003). Tre av respondenterna i denna studie hade haft människor i sin närhet
som skadade sig. Det fanns också belägg för att självskadebeteenden kan utlösas av nätforum och
filmer som behandlar ämnet.

53

Erika Strengell

Mobbning och ensamhet var återkommande teman. Enligt Laukkanen et al. (2008) var den
största riskfaktorn för att skära sig att inte ha vänner. För samtliga av de intervjuade lättade eller
slutade självskadebeteendet när de hittade trygga människor de kunde tala med, troligen för att de
kunde uttrycka sina känslor till en annan människa, istället för att ta ut det på egen kropp.
Flertalet av de intervjuade hade växt upp med mental ohälsa i hemmet, dåliga relationer inom
familjen samt skilda föräldrar. Enligt Laukkanen et al. (2008) var detta riskfaktorer för
självskadebeteenden. Flera sade att de inte tilläts uttrycka känslor som barn. Skadandet blev ett
utlopp för dessa känslor. Detta påvisar vikten av att lära barn känslohantering och bekräfta dem i
deras känslovärld. En av de intervjuade upplevde två drifter som kämpade mot varandra i
ögonblicken som ledde till att hon skadade sig. Den ena driften var destruktiv och den andra tedde
sig som en tankegång som förminskade hennes känslor och sade att hon överreagerade. Den
sistnämnda tankegången kunde potentiellt vara en förälders internaliserade röst och den
förstnämnda destruktiva driften hon själv som vill frigöra de undertryckta känslor hon inte fick visa
som barn.
Majoriteten skadade sig där hemma och var inte påverkade av substanser. Männen skiljde sig
från resten av samplet. En av dem brände sig framför andra när han var under alkoholpåverkan.
Den andra mannen agerade utåt genom att söka slagsmål samt slog huvudet och knytnävarna mot
väggar. Han hade socialiserats in i en mansroll som gav budskapet att maskulinitet är samma sak
som hårdhet. Han tilläts inte gråta eller visa känslor i hemmet. Utan en mall för känslohantering
tycks män söka sig till utåtagerande beteende, eventuellt på grund av ohållbara mansideal i vilka
män förväntas bita ihop och inte vara känsliga. För sådana män kan våld bli ett substitut till gråt.
En fjärdedel av alla unga som skadar sig själva har ingen som vet om deras självskadebeteende,
enligt Madge et al. (2008). Sju av de nio intervjuade personerna i denna studie försökte dölja sitt
självskadebeteende, men flertalet blev påkomna av vuxna. Ingen av de intervjuade hade självmant
sökt hjälp för självskadeproblematiken. Några blev påkomna och behövde därför gå exempelvis
till en skolpsykolog eller ungdomsmottagning. Vissa tyckte det var skönt att bli påkomna och få
hjälp, medan andra hade svårare att ta till sig hjälpen eftersom den inte var självvald. De som skar
sig hade alla tagit hand om skärsåren på egen hand. Flera av de intervjuade hade vårdkontakt för
mental ohälsa senare i livet. Självskadebeteenden är ofta förknippade med emotionellt instabilt
personlighetssyndrom. Fyra av de intervjuade uppgav att de blivit diagnostiserade med detta.
Depression, ångestproblematik samt ätstörningar nämndes också.
54

Erika Strengell

Självskadebeteenden är en riskfaktor för självmord (Madge et al., 2008). En av de intervjuade
skrev in sig själv på en psykiatrisk akutavdelning efter ett självmordsförsök, men upplevde att han
inte blev tagen på allvar. Han gjorde ett till självmordsförsök kort därefter. Två av kvinnorna
uppgav att de övervägt att ta sina liv och ofta haft suicidtankar som yngre. En av dessa kvinnor
hade fortfarande återkommande suicidtankar, även om hon inte längre skadade sig.
De flesta hade inte kroppsmodifikationer före de började skada sig själva. Detta kan troligen
tillskrivas den unga ålder som självskadebeteendena debuterade i. För två personer var tatueringen
över ärren deras första tatuering medan de resterande hade tatueringar från förr. De flesta visste
med säkerhet att de ville ha flera tatueringar i framtiden. Att ha självskadeärr och tatueringar
skapade för vissa en oro om möjligheter till jobb i framtiden, på grund av vad andra eventuellt läser
in i dessa kroppsmarkeringar. Unga människor tenderade att ge mera komplimanger för
kroppskonsten, och äldre generationer var mera ifrågasättande.

4.2 Metoddiskussion
Som metod fungerade kvalitativa intervjuer bra. De intervjuade var trots det känsliga ämnet öppna
och villiga att prata om sina erfarenheter. Flera av dem uttryckte glädje över att någon intresserade
sig för något som låg dem nära hjärtat. De ansåg att ämnet var viktigt, och de verkade ha ett behov
av att få känna sig representerade och förstådda.
Att chatta var ett bra kommunikationsmedel. Det lät den intervjuade ta tid på sig i formuleringen
och ge väl genomtänkta svar. Vid känsliga ämnen kan det möjligen kännas tryggare för vissa att
tala via chatt än ansikte mot ansikte. De som intervjuades ansikte mot ansikte uttryckte dock inte
heller obekvämhet i situationen, tvärtom sade många efteråt att det var givande att prata om ämnet
och att de hade kommit till mera insikt om sig själva. En bidragande faktor till att de intervjuade
kände sig bekväma med att dela sina livshistorier kan möjligen vara för att personen som
intervjuade hade synliga tatueringar och piercingar, och således upplevdes vara en i ingruppen.
De intervjuade representerade en bra vidd av bakgrunder trots att de var få till antalet. Samplets
antal påverkar resultatets generaliserbarhet. Mera forskning om ämnet behövs, gärna med ett större
sampel för att ge resultaten mera tillförlitlighet. Samtidigt var intervjuernas fåtal en styrka eftersom
det skapade mera möjligheter att gå ner på djupet med varje individ. Detta gav en större förståelse
för den kulturella ramen inom vilken självskadebeteendet och tatueringarna existerade. Eftersom
ämnet inte tycks ha blivit undersökt förut gick det inte att på förhand veta vad som skulle vara av
55

Erika Strengell

vikt. Därför försökte studien ge en nyanserad insyn till mekanismerna kring fenomenen. Det är
ovanligt inom forskning både när det gäller kroppsmodifikationer och självskadebeteenden att
inkorporera den ungas eget perspektiv.

4.3 Råd till fältet och förslag på fortsatt forskning
Motiven bakom självskadebeteenden och kroppsmodifikationer kan variera mycket från person till
person. För att förstå fenomenen behöver man gå ner på individnivå. Vissa ämnen vara känsliga
att prata om, så för att få en vidd av olika personligheter att vilja tala kan förslagsvis en anonym
chatt vara en bra metod för att göra intervjuer.
En longitudinell studie där individer intervjuas före, under samt efter att de tatuerat över sina
självskadeärr kunde ge mer nyanserad insikt till de mentala processerna kring fenomenets olika
delmoment. Det finns ett glapp i forskningen på hur stor andel av de som skadat sig själva som
väljer att tatuera över ärren. En infallsvinkel kunde vara att undersöka om det finns skillnader
mellan de som tatuerar över ärren och de som bleker och behandlar dem på annat sätt.
Eftersom självskadebeteenden är ett känsligt ämne kan det vara svårt att veta hur ämnet ska tas
upp med någon som skadar sig själv. Skam är en återkommande känsla. Därför behövs mera
forskning kring unga människors egna önskemål och åsikter kring hur de vill bli bemötta. Sådan
forskning kunde förhoppningsvis minska stigmat att söka hjälp.

56

Erika Strengell

Litteraturförteckning
Aizenman, M., & Jensen, M. A. (2007). Speaking through the body: The incidence of self-injury,
piercing, and tattooing among college students. Journal of College Counseling, 10, 27‒43.
doi:10.1002/j.2161-1882.2007.tb00004.x
Albin, D. D. (2006, 02). Making the body (w)hole: A semiotic exploration of body modifications.
Psychodynamic Practice, 12, 19‒35. doi:10.1080/14753630500471960
American Psychiatric Association. (2013). Diagnostic and statistical manual of mental disorders
(5th ed.). Washington, DC: Author.
Ammerman, B. A., Jacobucci, R., Kleiman, E. M., Uyeji, L. L., & Mccloskey, M. S. (2017). The
relationship between nonsuicidal self-injury age of onset and severity of self-harm. Suicide
and Life-Threatening Behavior, 48, 31‒37. doi:10.1111/sltb.12330
Atkinson, M. (2004, 05). Tattooing and civilizing processes: Body modification as self-control.
Canadian Review of Sociology/Revue Canadienne De Sociologie, 41, 125‒146.
doi:10.1111/j.1755-618x.2004.tb02173.x
Caruth, C. (1996). Unclaimed experience: Trauma, narrative, and history. Baltimore, Maryland:
Johns Hopkins University Press.
DeMello, M. (2000). Body of inscriptions: A cultural history of the modern tattoo community.
Durham, NC: Duke University Press.
Deter-Wolf, A., Robitaille, B., Krutak, L., & Galliot, S. (2016, 02). The world's oldest tattoos.
Journal of Archaeological Science: Reports, 5, 19‒24. doi:10.1016/j.jasrep.2015.11.007
Egidius, H. (n.d.). Kroppsjag. I Natur och Kulturs Psykologilexikon. Hämtad 30.4.2020 från
https://www.psykologiguiden.se/psykologilexikon/?Lookup=kroppsjag
Favazza, A. R. (1996). Bodies under siege: Self-mutilation and body modification in culture and
psychiatry. Baltimore, Maryland: Johns Hopkins University Press.
Favazza, A. R., & Conterio, K. (1989). Female habitual self-mutilators. Acta Psychiatrica
Scandinavica, 79, 283‒289. doi:10.1111/j.1600-0447.1989.tb10259.x

57

Erika Strengell

Finnish Advisory Board on Research Integrity (2012). Responsible conduct of research and
procedures for handling allegations of misconduct in Finland. Helsinki, Finland: Finnish
Advisory Board on Research Integrity
Forbes, G. B. (2001). College students with tattoos and piercings: Motives, family experiences,
personality factors, and perception by others. Psychological Reports, 89, 774‒786.
doi:10.2466/pr0.2001.89.3.774
Gandhi, A., Luyckx, K., Baetens, I., Kiekens, G., Sleuwaegen, E., Berens, A., . . . Claes, L.
(2018). Age of onset of non-suicidal self-injury in Dutch-speaking adolescents and emerging
adults: An event history analysis of pooled data. Comprehensive Psychiatry, 80, 170‒178.
doi:10.1016/j.comppsych.2017.10.007
Harris, J. (2000). Self-harm: Cutting the bad out of me. Qualitative Health Research, 10, 164‒
173. doi:10.1177/104973200129118345
Hawton, K., Bergen, H., Kapur, N., Cooper, J., Steeg, S., Ness, J., & Waters, K. (2012).
Repetition of self-harm and suicide following self-harm in children and adolescents: Findings
from the Multicentre Study of Self-harm in England. Journal of Child Psychology and
Psychiatry, 53, 1212‒1219. doi:10.1111/j.1469-7610.2012.02559.x
Kapur, N., Murphy, E., Cooper, J., Bergen, H., Hawton, K., Simkin, S., … Owens, D. (2008).
Psychosocial assessment following self-harm: Results from the Multi-Centre Monitoring of
Self-Harm Project. Journal of Affective Disorders, 106, 285‒293.
doi:10.1016/j.jad.2007.07.010
Kean, W. F., Tocchio, S., Kean, M., & Rainsford, K. D. (2012, 10). The musculoskeletal
abnormalities of the Similaun iceman (“Ötzi”): Clues to chronic pain and possible treatments.
Inflammopharmacology, 21, 11‒20. doi:10.1007/s10787-012-0153-5
Kluger, N. (2015). Epidemiology of Tattoos in Industrialized Countries. Tattooed Skin and
Health Current Problems in Dermatology, 6‒20. doi:10.1159/000369175
Kolk, B. (2014) The body keeps the score: Brain, mind, and body in the healing of trauma.
London, United Kingdom: Penguin Books Ltd.

58

Erika Strengell

Langellier, K. M. (2001). “You’re marked”: Breast cancer, tattoo, and the narrative performance
of identity. Narrative and identity: Studies in autobiography, self and culture, 145‒184.
doi:10.1075/sin.1.10lan
Laukkanen, E., Rissanen, M., Honkalampi, K., Kylmä, J., Tolmunen, T., & Hintikka, J. (2008).
The prevalence of self-cutting and other self-harm among 13- to 18-year-old Finnish
adolescents. Social Psychiatry and Psychiatric Epidemiology, 44, 23‒28. doi:10.1007/s00127008-0398-x
Laye-Gindhu, A., & Schonert-Reichl, K. A. (2005). Nonsuicidal self-harm among community
adolescents: Understanding the “whats” and “whys” of self-harm. Journal of Youth and
Adolescence, 34, 447‒457. doi:10.1007/s10964-005-7262-z
Letherby, G., & Davidson, D. (2015, 06). Embodied storytelling. Illness, Crisis & Loss, 23, 343‒
360. doi:10.1177/1054137315590745
Madge, N., Hewitt, A., Hawton, K., Wilde, E. J., Corcoran, P., Fekete, S., … Ystgaard, M.
(2008). Deliberate self-harm within an international community sample of young people:
Comparative findings from the Child & Adolescent Self-harm in Europe (CASE) Study.
Journal of Child Psychology and Psychiatry, 49, 667‒677. doi:10.1111/j.14697610.2008.01879.x
Masters, K. J. (2015). Temporary tattoos: A viable treatment strategy for nonsuicidal self-injury?
The Brown University Child and Adolescent Behavior Letter, 31, 1‒6. doi:10.1002/cbl.30057
Maxwell, D. R. (2017). Phoenix ink: Psychodynamic motivations for tattoo attainment by
survivors of trauma. Theses and Dissertations. Hämtad från
https://scholarworks.uark.edu/etd/1873
McLean, K. C., & Syed, M. U. (2015). The Oxford handbook of identity development. New York,
NY: Oxford University Press.
Moodysson, L. (Regissör). (1998). Fucking Åmål [Film].
Möller, J., Peregrinova, L., Badde, S., Oddo, S., Unterhorst, K., & Stirn, A. (2017, 09).
Childhood abuse and neglect in intimately pierced individuals. International Journal of
Culture and Mental Health, 11, 237‒247. doi:10.1080/17542863.2017.1362448

59

Erika Strengell

Roberti, J. W., Storch, E. A., & Bravata, E. A. (2003). Sensation seeking, exposure to
psychosocial stressors, and body modifications in a college population. Personality and
Individual Differences, 37, 1167‒1177. doi:10.1016/j.paid.2003.11.020
Sarnecki, J. H. (2001, 09). Trauma and Tattoo. Anthropology of Consciousness, 12, 35‒42.
doi:10.1525/ac.2001.12.2.35
Självskadebeteende. (n.d.). I Nationalencyklopedin. Hämtad 28.4.2020 från
https://www.ne.se/uppslagsverk/encyklopedi/l%C3%A5ng/sj%C3%A4lvskadebeteende
Stirn, A., & Hinz, A. (2008, 05). Tattoos, body piercings, and self-injury: Is there a connection?
Investigations on a core group of participants practicing body modification. Psychotherapy
Research, 18, 326‒333. doi:10.1080/10503300701506938
Stirn, A., Hinz, A., & Brähler, E. (2006, 05). Prevalence of tattooing and body piercing in
Germany and perception of health, mental disorders, and sensation seeking among tattooed
and body-pierced individuals. Journal of Psychosomatic Research, 60, 531‒534.
Stirn, A., Oddo, S., Peregrinova, L., Philipp, S., & Hinz, A. (2011, 12). Motivations for body
piercings and tattoos — The role of sexual abuse and the frequency of body modifications.
Psychiatry Research, 190, 359‒363. doi:10.1016/j.psychres.2011.06.001
Strohecker, D. P. (2011). Towards a pro-social conception of contemporary tattooing: the
psychological benefits of body modification. Rutgers Journal of Sociology, 10‒30
Taiminen, T. J., Kallio-Soukainen, K., Nokso-Koivisto, H., Kaljonen, A., & Helenius, H. (1998).
Contagion of deliberate self-harm among adolescent inpatients. Journal of the American
Academy of Child & Adolescent Psychiatry, 37, 211‒217. doi:10.1097/00004583-19980200000014
Tassie, G. J. (2003, 11). Identifying the practice of tattooing in ancient Egypt and Nubia. Papers
from the Institute of Archaeology, 14, 85. doi:10.5334/pia.200
Tatuering. (n.d.). I Nationalencyklopedin. Hämtad 1.4.2019 från
https://www.ne.se/uppslagsverk/encyklopedi/l%C3%A5ng/tatuering

60

Erika Strengell

The Siberian Times. (14.8.2012). Siberian Princess reveals her 2,500 year old tattoos. Hämtat
2.5.2019 från http://siberiantimes.com/culture/others/features/siberian-princess-reveals-her2500-year-old-tattoos/
Tiggemann, M., & Golder, F. (2006, 12). Tattooing: An expression of uniqueness in the
appearance domain. Body Image, 3, 309-315. doi:10.1016/j.bodyim.2006.09.002
Tiggemann, M., & Hopkins, L. A. (2011, 06). Tattoos and piercings: Bodily expressions of
uniqueness? Body Image, 8, 245‒250. doi:10.1016/j.bodyim.2011.03.007
Tolmunen, T., Rissanen, M., Hintikka, J., Maaranen, P., Honkalampi, K., Kylmä, J., &
Laukkanen, E. (2008). Dissociation, self-cutting, and other self-harm behavior in a general
population of Finnish adolescents. The Journal of Nervous and Mental Disease, 196, 768‒771.
doi:10.1097/nmd.0b013e3181879e11
Ullman, S. E., & Peter-Hagene, L. (2014, 04). Social reactions to sexual assault disclosure,
coping, perceived control, and PTSD symptoms in sexual assault victims. Journal of
Community Psychology, 42, 495‒508. doi:10.1002/jcop.21624
World Medical Association (2013). Declaration of Helsinki: Ethical principles for medical
research involving human subjects. JAMA, 310, 2191–2194.
Ystgaard M., Reinholdt N.P., Husby J., Mehlum L. (den 28 Aug 2003). Villet egenskade blant
ungdom. Tidsskr Nor Laegeforen.
Ystgaard, M., Arensman, E., Hawton, K., Madge, N., Heeringen, K. V., Hewitt, A., … Fekete, S.
(2009). Deliberate self-harm in adolescents: Comparison between those who receive help
following self-harm and those who do not. Journal of Adolescence, 32, 875‒891.
doi:10.1016/j.adolescence.2008.10.010
Zetterqvist, M. (2015). The DSM-5 diagnosis of nonsuicidal self-injury disorder: A review of the
empirical literature. Child and Adolescent Psychiatry and Mental Health, 9.
doi:10.1186/s13034-015-0062-7

61

Erika Strengell

Bilaga 1
Intervjuschema för studie av de mentala processerna kring att tatuera över
självskadeärr
För undersökningen intervjuas människor som har tatuerat över självskadeärr. Intervjuerna görs på
tumanhand och tiderna görs upp på förhand utgående från när den intervjuade har möjlighet. Med
de som bor i närheten görs intervjun personligen på en plats som känns neutral och trygg för den
intervjuade. Om det inte är möjligt att träffas personligen så talar vi genom videosamtal. Om den
intervjuade känner sig obekväm med dessa alternativ kan vi också chatta.
Uppskattad tid för en intervju är 45 minuter.
Inledningsvis presenteras intervjuns syfte och tema för den intervjuade. Det betonas att intervjun
kommer behandlas med anonymitet för den intervjuade. Under intervjuns gång följer vi på förhand
uppgjorda frågor, men låter ändå samtalet flyta fritt ifall andra relaterade ämnen kommer på tal.
Den intervjuade tillfrågas också om sin ålder och könsidentitet.
Frågorna är uppsatta i huvudsakligen tre kategorier. Den första kategorin handlar om
självskadebeteendet, den andra om tatueringsprocessen och valen bakom tatueringen, och den
tredje om livet efter att ha tatuerat över ärren.
Om självskadebeteendet:
- Vid vilken ålder började du skada dig själv?
- Hur länge pågick det? Har du slutat/När har du slutat?
- Varför började du skada dig själv?
- På vilket sätt skadade du dig?
- Hade du tatueringar (eller andra kroppsmodifikationer) innan du började skada dig
själv?
- Sökte du hjälp för självskadebeteendet?
- Har du fått en diagnos?
- Fanns det människor runt om dig, i din närhet, som också skadade sig själva, speciellt
vid tiden när du började?

Erika Strengell

- Lade någon i din närhet märke till dina ärr, och hur reagerade de?
Om tatueringsprocessen:
- Vad är din inställning till tatueringar?
- Hade du tatueringar innan du bestämde dig att tatuera över ärren, eller var detta din
första tatuering?
- Hur länge hade du varit självskadefri innan du valde att tatuera över ärren (eller
skadade du dig fortfarande)?
- Varför valde du att tatuera över ärren?
- Hur valde du motiv?
- Hur valde du artist, hade du några skilda kriterier på vem som skulle tatuera dig?
- Berätta om känslorna du hade medan du blev tatuerad.
- Hur upplevde du tatueringssmärtan?
- Berätta om känslorna du hade under tatueringens läkningsprocess.
- Vad tyckte dina nära och kära om att du tatuerade dig?
- Hur blev du bemött på tatueringsstudion?
- Vad gjorde tatueringsartisten bra/dåligt i bemötandet?
Livet efter tatueringen:
- Vad betyder tatueringen för dig nu?
- Har du skadat dig själv efter att du tog tatueringen?
- Bemöter människor dig annorlunda efter att du tatuerat dig?
- Har du funderat på att ta fler tatueringar?
- Har du upplevt att tatueringen stärkt dig på något sätt i vardagen?
- Har du ännu några tankar du vill dela med dig av om hur livet har ändrat sedan du
tatuerade över ärren?

