Samefeministiska perspektiv på nordisk
kolonialism, samisk laestadianism och
nyschamanism
Religioners potential att förtrycka
och/eller kraftfrigöra kvinnor

Jannica Grönroos, 36824
Magistersavhandling i religionsvetenskap
Handledare: Jan Svanberg
Opponent: Elisabeth Diljaj
Fakulteten för humaniora, psykologi och teologi
Åbo Akademi
Våren 2020

ÅBO AKADEMI – HUMANISTISKA FAKULTETEN
Abstrakt, magisteravhandling
Ämne: Religionsvetenskap
Författare: Jannica Grönroos
Arbetets titel: Samefeministiska perspektiv på nordisk kolonialism, samisk laestadianism och
nyschamanism. Religioners potential att förtrycka och/eller kraftfrigöra kvinnor
Handledare: Jan Svanberg
Samerna är ett av Europas ursprungsfolk, bosatta i Norge, Sverige, Finland och på ryska
Kolahalvön. Ett urfolk är en åtskild kulturell minoritet i samhället, vars status bottnar i
kolonialistiska relationer. Den nordiska kolonialismen och koloniala kristendomen skapade ett
förtryckt av samisk etnisk identitet samt av samisk traditionell tro och kultur, vilket hade en
negativ inverkan på samiska kvinnor och deras traditionella samhälleliga roll och status.
I min avhandling intresserar jag mig för religioners potential att förtrycka och/eller
kraftfrigöra samiska kvinnor. Jag undersöker samisk laestadianism och samisk nyschamanism,
samt

tvångskristnandet

under

den

nordiska

kolonialismen,

ur

ett

samefeministiskt,

intersektionellt och dekolonialiserat perspektiv.
En stor inspirationskälla för min avhandling har varit Valkonen och Wallenius-Korkalos
(2016) intervjustudie, där laestadianismens potential till förtryck och kraftfrigörelse bland
samiska kvinnor undersöks. För att beskriva den samiska kolonialistiska historien, den
traditionella tron och det moderna samiska samhället, har jag använt mig av verk av Louise
Bäckman (1982), Veli-Pekka Lehtola (2004), Christina Åhrén (2008), Anna-Lill Ledman (2012)
samt elektroniska artiklar publicerade på de svenska samernas officiella nätsida under Samiskt
Informationscentrum. Jag lyfter fram det samefeministiska perspektivet främst genom den
framstående

samiska

urfolksforskaren

Rauna

Kuokkanens

akademiska

artiklar.

Det

nyschamanistiska perspektivet grundar sig på Kraft m.fl. (2015). Det postkoloniala perspektivet
kommer ur Bastien m.fl. (2003), som ger förslag på vad den dominerande kulturen kan göra för
att förbättra urfolkens situation, samt Andersen m.fl. (2015), som för en viktig diskussion om de
nordiska nationalstaternas vana att placera sig utanför den europeiska kolonialismen.
Samiska kvinnor sökte religiös agens och kraftfrigörelse genom laestadianismen i medlet
av 1900-talet, samt senare genom den samiska kulturella renässansen och nyschamanismen under
det sena 1900-talet. De upplevde religiös kraftfrigörelse, genom att omkonstruera och utveckla
sina religiösa övertygelser med hjälp av nyandliga feministiska och/eller samefeministiska
koncept. Samtidigt skapade de också en dekolonialiserad medvetenhet.
Nyckelord: Dekolonialisering, intersektionalitet, laestadianism, nordisk kolonialism,
samefeminism
Datum: 28.5.2020
Sidoantal: 119

Innehållsförteckning
1 Inledning....................................................................................................................1
1.1 Syfte.............................................................................................................3
1.2 Varför religion och genus.............................................................................5
1.3 Situerad vithet och reflexivitet.....................................................................7
1.4 Litteratur och material................................................................................11
2 Infallsvinkel.............................................................................................................18
2.1 Intersektionalitetsteori................................................................................18
2.2 Dekolonialisering........................................................................................23
2.2.1 Kolonialism och imperialism.......................................................24
2.2.2 Olika typer av kolonialt våld........................................................28
2.2.3 Postkolonialism och dekolonialisering........................................32
2.2.4 Kolonialismen och patriarkatet i symbios....................................37
2.3 Att kombinera intersektionalitet och dekolonialisering..............................39
2.4 Etnicitet, etnocentrism och stigmatisering..................................................40
3 Samernas historia och etnopolitiska utveckling i Norden........................................43
3.1 Kolonialiseringen av Sápmi........................................................................46
3.2 Den traditionella samiska tron....................................................................50
3.2.1 Tvångskristnandet: utrotning av samernas religion och
kultur.............................................................................................53
3.2.2 Laestadianismen............................................................................56
3.3 Rasbiologiska undersökningar....................................................................59
3.4 Modern historia: 1900-talets politiska vändningar och samisk
urfolksrätt.....................................................................................................61
4 Samefeminism: att värna om kvinnorna och självbestämmanderätten....................67
4.1 Den traditionella samiska kvinnokönsrollen...............................................69
4.2 Den samefeministiska rörelsen...................................................................73
4.2.1 Etnopolitiken som möjliggörare eller motverkare........................75
4.2.2 Kvinnovåld och självbestämmanderätt i Sápmi...........................76

4.2.3 Samiska kvinnorepresentationer i svensk-samisk media.............82
4.3 Samisk maskulinitetskonstruktion.............................................................84
5 Förtryck och kraftfrigörelse: kristendomens och laestadianismens
könsroller.................................................................................................................89
6 Den samiska nyschamanismen................................................................................93
6.1 Akademisk bakgrund: Áilo Gaups nyschamanism....................................94
6.1.1 Autenticitet genom historifiering.................................................96
6.1.2 Kulturell kolonialism: approprierande av
urfolksandlighet...........................................................................97
6.2 Nyschamansk samefeminism: två personporträtt......................................99
6.2.1 Mari Boine: från laestadiansk same till världsartist och
nyschaman................................................................................100
6.2.2 Ellen Marit Gaup Dunfjeld: från traditionell nåjd till
kärleksstyrd nyschaman.............................................................104
7 Sammanfattning och diskussion............................................................................108

Litteratur- och källförteckning.................................................................................114

1 Inledning
Samerna är ett av Europas ursprungsfolk, som uppskattas vara 60 000–100 000 individer beroende
på hur det räknas: i Norge lever 40 000–50 000 samer, i Sverige 15 000–20 000, i Finland
åtminstone 7 000, samt på ryska Kolahalvön 2 000 (Lehtola 2004:9–10). Antalet samer är beroende
av hur ”same” definieras som identitet (Ledman 2012:67); dessutom är det förbjudet enligt
internationell lag att räkna folk efter etnicitet, för att undvika etnisk diskriminering (Heilborn 2013).
I Finland, Sverige och Norge definieras samiskhet i dag genom samiskt ursprung, samisk
språkkunskap och självidentifikation – i Ryssland handlar den samiska identiteten däremot endast
om självidentifikation (Kuokkanen 2007b:143).
Same – på nordsamiska ”sápmelaš” – är en etnisk markör för ett folk och en kultur som
skiljer sig från den dominerande kulturen (Lehtola 2004:10). Det ursprungsfolksstatus som samerna
åtnjuter, innebär en speciell status i jämförelse med andra minoritetsgrupper; ett urfolk är en åtskild
kulturell minoritet i samhället, vars arv önskas bevaras. Anna-Lill Ledman (2012:69) betonar i sin
doktorsavhandling Att representera och representeras: samiska kvinnor i svensk och samisk press
1966–2006, att urfolkets status bottnar i kolonialistiska relationer, snarare än i ”vem som var först”
på ett geografiskt område.
Inhuman behandling och förtryck av urfolk är tyvärr inget främmande för historien; det har
skett i kulturmötena mellan urfolken och omvärlden i alla tider. Urfolken har tvingats överge sina
landområden, sitt språk och sin kultur, och värre – fallit offer för folkmord i kolonialiseringens
tecken. Kolonialismen och förtrycket i Norden lever fortfarande kvar genom marginaliseringen av
Nordens urfolk, samt exploateringen av Sápmis (Samelands) natur (Samer – ett ursprungsfolk i
Sverige 2013:11). Det är en förfärligt skrämmande historia av förtryck som ligger i det fördolda,
bakom diskurser som nordisk jämställdhet, menar genusvetaren Katarina Kyrölä (2017). Den
nordiska kolonialismen hade för avsikt att förinta samernas sociokultur och traditionella religion,
till fördel för kristendomen och de nordiska nationalstaternas territoriella utökningsvisioner (Bastien
m.fl. 2003:26; Kuokkanen 2015:278–279).
Då imperialism och kolonialism diskuteras i europeisk kontext, avses främst Spaniens,
Storbritanniens och Frankrikes erövringar av tredje världen – det är alltför lätt hänt, att den
kolonialisering nordbor själva gjort sig skyldiga till glöms bort (Andersen m.fl. 2015:240; Ledman
2012:29).

Spanien, Portugal och Nederländerna inledde den europeiska kolonialiseringen av

Amerika 1492 med Christoffer Columbus i spetsen (Hipfl och Loftsdóttir 2012:5). Många
förkrossande exempel på omvärldens behandling av urfolk är situerade i denna latinamerikanska
kontext, allt sedan conquistadorernas ankomst i slutet av 1400-talet. Ursprungsbefolkningens
1

landområden beslagtogs inte bara av kolonialistiska erövrare, utan likväl av nybyggare som sökte
lyckan i Det nya landet, samt av missionärer, som ville omvända urfolket. I modern tid är problemet
med exploateringen av naturrikedomar stort i dessa områden, till exempel i form av gruv- och
oljebolags verksamhet (Skietla 2015a).
I slutet av 1400-talet sköljde likväl den franska och brittiska koloniala vågen över Afrika,
vilket medförde det flera sekellånga slaveriet och tvångsförflyttningarna av afrikaner till Amerika.
Ytterligare massiva tvångsförflyttningar till Australien – där aboriginerna röjdes undan med våld av
nybyggare – faller in under den europeiska imperialismen (Hipfl och Loftsdóttir 2012:5–6). ”Inom
olika offentliga diskurser och debatter . . . talas det ofta om rasism som om det inte hade något med
Europa eller dem som klassas som 'vita' att göra”, skriver den österrikiska docenten i mediastudier,
Birgitte Hipfl, och den isländska professorn i antropologi, Kristín Loftsdóttir. Men det går inte att
motsätta sig, att rasismen präglat den europeiska identiteten sedan århundraden tillbaka, ända fram
till i dag (a.a.:1).
Det var genom mötet med den moderna jojken som samernas värld och situation i Norden
gav sig till känna för mig. Jojken blev bekant för mig via den finsk-samiska jojkartisten Ulla
Pirttijärvi, vars musik förtrollade mig under de jullov jag spenderade i finska Lappland. Under den
kurs jag tog del i vid musikvetenskapen, ”Europeisk folkmusik”, fick jag reda på jojkens bakgrund i
den samiska schamanistiska traditionen, vilket väckte mitt religionsvetenskapliga intresse. Efter att i
min kandidatavhandling gjort en historisk översikt över jojken och dess koppling till den
traditionella samiska tron, kändes det lämpligt att, som biämnesstuderande i genusvetenskap,
förkovra mig i samefeministiska perspektiv på nordisk kolonialism, laestadianism och
nyschamanism i min magisteravhandling.
Innan mitt möte med jojken, var jag antagligen lika omedveten om vårt nordiska urfolk som
gemene person bland majoritetsbefolkningen i Finland verkar vara. I Sara Silvennoinens (2019)
artikel på Yle Arenan, diskuteras den generella okunskapen om samerna bland finländare i samband
med den rapport European Commission against Racism and Intolerance (ERCI) utfärdat:
ECRI granskar och bedömer EU medlemsstaternas lagstiftning, politik och andra medel för att
förebygga rasism. I ECRI:s senaste rapport får Finland beröm för de redan vidtagna och pågående
åtgärderna för att öka medvetenheten och kunskaperna om samerna. Men rapporten pekar också ut
kunskapsbristen som fortfarande råder hos majoriteten av befolkningen (Silvennoinen 2019).

Jag önskar att med min avhandling bidra till en kunskapsspridning om samerna och deras situation
både historiskt och i nutid. Nordisk kolonialism är alltjämt ett aktuellt ämne; samernas kamp för
2

sina rättigheter har förts allt sedan 1900-talets början, framför allt sedan den etnopolitiska
mobiliseringen på 1960-talet. Det är på tiden att också majoritetsbefolkningen tar sitt ansvar.
Jag vill i detta skede uppmärksamma läsaren på ordval jag gjort i min avhandling. Ordvalen
kopplar till det feministiska projekt som jag valt att ta mig an; jag söker att använda ett mer
könsneutralt och inkluderande språkbruk. Jag använder först och främst ”hen” framom könsbinären
”han/hon”. Jag väljer även att skriva ”en” i stället för ”man” (jämför med engelskans ”one”). Jag
föredrar vidare att använda begrepp som kön, ”könande”, ”könsgörande” och könsroll framom
begreppet genus, hänvisande till den butlerianska tanken om, att också det så kallat naturliga eller
biologiska könet är en social konstruktion, varav uppdelningen i kön och genus blir missvisande –
enligt Butler (2011) splittrar uppdelningen det feministiska subjektet. Butler diskuterar språkbrukets
makt att bekräfta och befästa maktrelationer och normer; i vårt samhälle uttrycker vi oss på ett sätt
som förstärker t.ex. könskategorierna. Därför borde en diskussion föras om hur en ska gå tillväga
för att ändra språkanvändningen, så att språket inte kan missbrukas som den normativa maktens
vapen.
I finlandssvensk genusvetenskap har forskare rätt så långt hållit fast vid begreppet kön
framom genus, på samma sätt som ”sukupuoli” på finskt håll inte ersatts med någon motsvarighet
för svenskans ”genus” och engelskans ”gender”. I Sverige har genus dock blivit ett utbrett begrepp,
och i sammanhang där jag brukar termen genus, gör jag det för att vara konsekvent, då termen
används i min källa. I regel syftar jag dock till en och samma sak med begreppen kön och genus.
Jag talar vidare om genusvetenskapliga begrepp som situering och positionering, vilka syftar
på forskarens egen bakgrund och hur denna påverkar forskningen. ”Situerad kunskap” är ett
begrepp myntat av Donna Haraway. Hon anser att forskaren alltid befinner sig mitt i och är delaktig
i det som analyseras, varav en objektiv bild av verkligheten, på ett neutralt avstånd från det
analyserade, inte kan ges. Den enskilda forskaren kan dock genom ”medveten reflektion över sin
situering”, samt sina forskningsmetoder, -teorier och sin forskningskontext, komma till ”partiell
insikt” om verkligheten utifrån sin situation i tid och rum (Lykke 2009:20–21).
Jag har översatt den engelska termen ”empowerment”, som jag använder främst i kapitel
fyra om samefeminism, till ”kraftfrigörelse”. Slutligen vill jag påpeka, att jag själv översatt
samtliga citat ur engelskspråkiga verk till svenska.

1.1 Syfte
I min avhandling intresserar jag mig för religioners potential att förtrycka och/eller kraftfrigöra
samiska kvinnor. För att undersöka detta tema, synar jag samisk laestadianism och samisk
3

nyschamanism, samt tvångskristnandet under den nordiska kolonialismen, ur ett samefeministiskt,
intersektionellt och dekolonialiserat perspektiv.
En stor inspirationskälla för min avhandling har varit artikeln Practising postcolonial
intersectionality: Gender, religion and indigeneity in Sámi social work av Valkonen och WalleniusKorkalo (2016). Artikelförfattarna forskar i hur samiska laestadianska kvinnor upplevt
kraftfrigörelse, genom att omförhandla sina förhållningssätt till laestadianismens patriarkala
normverk och skapa nya former av religiösa uttryck. Jag redogör för denna studie i kapitel
”5 Förtryck och kraftfrigörelse: kristendomens och laestadianismens könsroller”.
Min tanke är med andra ord inte, att skapa en dualistisk eller förenklad bild av
laestadianismen som förtryckande och nyschamanismen som kraftfrigörande. Feministisk kritik har
visserligen riktats mot laestadianismens konservativt patriarkala och kvinnoförtryckande element,
men laestadianismen bär också på potential att kraftfrigöra kvinnor. Att inte medvetandegöra
religioners förmåga att både förtrycka och kraftfrigöra, påvisar inom feministisk forskning en
nonchalans mot intersektionella perspektiv och religioners komplexitet, samt ”en ytlig,
homogeniserande och negativ attityd mot religion” (Valkonen och Wallenius-Korkalo 2016:616).
Efter att ha presenterat min intersektionella och dekolonialiserande infallsvinkel, beskriver
jag Nordens koloniala historia ur ett samiskt perspektiv sedan ett årtusende tillbaka, fram till den
samiska kulturella renässansen, etnopolitiska mobiliseringen och kampen för urfolksrättigheter i
modern tid. En postkolonial, intersektionell läsning av historien behövs, för att förstå den roll
laestadianismen, nyschamanismen och samefeminismen spelar i det moderna samiska samhället.
Härefter redogör jag för samefeminismen, en förgrening av den så kallade urfolksfeminismen, som
fick spridning i och med urfolksrörelsen (Knobblock 2015:275) och kritiken mot konventionell vit,
västerländsk medelklassfeminism under 1980-talet (Lykke 2009:109).
De olika delmomenten i min avhandling bildar pusselbitar i det samefeministiska projektet.
Den nordiska kolonialismen och den koloniala kristendomen skapade ett förtryckt av samisk etnisk
identitet, samisk traditionell tro och kultur, vilket hade en negativ inverkan på samiska kvinnor och
deras traditionella, samhälleliga roll. Samiska kvinnor sökte religiös agens och kraftfrigörelse
genom laestadianismen i medlet av 1900-talet, samt senare genom den samiska kulturella
renässansen och nyschamanismen under det sena 1900-talet.
Jag exemplifierar samefeministisk nyschamanism med två personporträtt av norska samiska
nyschamaner: jojkartisten Mari Boine och schamanen Ellen Marit Gaup Dunfjeld. Bägge började
kämpa för samernas sak under det etnopolitiska uppvaknandet och fick erkännande för sin
verksamhet på internationellt plan. Tanken är inte, att min avhandling ska kulminera i personporträtten, utan att de ska konkretisera och fungera som exempel på min teori och infallsvinkel.
4

1.2 Varför religion och genus
På det religionsvetenskapliga fältet faller min studie in på ämneskombinationer som religion,
genus/kön och etnicitet/ras. I sin artikel ”Where have we been? Where do we need to go? Women’s
Studies and Gender in Religion and Feminist Theology”, konstaterar den amerikanska feministiska
teoretikern Rita Gross följande fakta: Vetenskap, som inte ser kön/genus som intersektionella
kategorier som påverkar andra sociala orättvisor och förtrycksstrukturer, är inte längre giltig.
Kvinnornas erfarenheter kan inte längre godtyckligt behandlas som specialfall (Gross 2005:19–21).
Den norska religionshistorikern Jeanette Sky hävdar att ”religiöst tankegods och religiösa
myter lever kvar i sekulariserade kulturer och påverkar förståelsen av kvinnlighet och manlighet”.
Hennes grundantagande är, att religion konstruerar könsroller, samt att världsreligioner, som
kristendomen, utövar kvinnoförtryck i någon form (Sky 2007:9–11). I religiösa skrifter och
läroböcker eller till och med vetenskap skriven om religion, är mannen den underförstådda
representanten för religionen, medan t.ex. kvinnan lyfts fram som något avvikande, ett särfall och
en dualistisk särart (a.a.:40). Oftast riktas allmänna påbud i religioner till männen, medan
specialarrangemang och -omnämnanden krävs för icke-män/kvinnor. Sky anser att en allmän
konsensus länge har rått över att religionsstudiet handlar om den religiösa könlösa människans
relation till det sakrala, men under ytan har religioner tydligt åtskilda, binära regelverk för kvinnor
och män, som skyls av ovanstående tankegång (a.a.:22).
Den tyska teologen Ursula King (2005:8–9) sammanfattar samspelet mellan religion och
genus i följande fyra punkter. (1) Det går inte längre att studera eller analysera religion på ett
godtyckligt, vetenskapligt korrekt sätt, utan att ta hänsyn till genus som kategori. (2) Genusfrågor
och -problematiker genomsyrar all religion, samt blottar religioners ambivalenta och mångtydiga
förhållande till genus. (3) Kategorierna religion och genus är sammanvävda så till den grad, att
genus är svårt att utskilja inom religioner för ett otränat öga; (4) genus är ofta subtilt på en annan
nivå än vad ras och klass är inom religioner och går inte direkt att jämföra som analytisk kategori.
”[R]eligion har skapat och legitimerat genus, påtvingat förtryckt och förvrängt genus, men
också nedbrutit, överstigit, förvandlat och befriat det”, skriver King (2005:8). Hon och den brittiska
teologen Tina Beattie hävdar att religions- och genusvetenskapen kunde ha stor nytta av varandra –
men medan genusvetenskapen i stora drag är religionsblind är religionsstudiet övergripande
genusblind, anser de (King och Beattie 2005:1–2). För att göra ett exempel på genusvetenskapens
religionsblindhet, har t.ex. negligeringen av religionens betydelsefullhet för kvinnorörelsens
utveckling varit utbredd bland genushistoriker, som enligt den svenska historikern Inger Hammar
hellre vänt sig till psykologin och materialistiska förklaringar (Markkola 2000:10). Nämnas kan att
5

andra forskare, t.ex. de norska religionsvetarna Sælid Gilhus och Lisbeth Mikaelsson (2003) i Nya
perspektiv på religion anser att religionsvetenskapen var en av de första disciplinerna som tog till
sig genusvetenskapen. Vidare menar genus- och religionsvetaren Darlene M. Juschka (2010) i
”Gender” ur The Routledge Companion to The Study of Religion, att religionsvetenskapen och
genusvetenskapen växte fram samtidigt i slutet av 1960-talet.
Kvinnovetenskaplig forskningshistoria i Norden tog fart i Sverige under 1960–1970-talet, då
ett synliggörande projekt av kvinnor, kvinnlighet och patriarkala strukturer var på agendan (Sky
2007:12). Sky (a.a.:30) skriver, att det var 1970-talets kvinnliga feministiska religionsvetare och
teologer som återgick till religiösa källor och verk skrivna om, för och av män, samt analyserade
dessa i en värld dominerad av manliga religionsvetenskapliga tolkningar. Ett projekt för att återkalla
kvinnlig religionshistoria, kvinnornas religion och kvinnliga gudomligheter, inleddes. I vissa kretsar
drogs den nystiftade forskningstraditionen till sin spets; det kritiska omvandlades till något
idealiserande och romantiserat, och nyreligiösa rörelser med kvinnlig religiositet i fokus såg dagens
ljus, t.ex. Gudinnerörelsen.
Genusvetenskapen och feminismen har problematiserat religionsstudiers metodologi och
forskarens medvetenhet om sin egen subjektivitet och situering. Härigenom rubbar nya
metodologier etablerade paradigm (King 2005:1). Genusläsningens agenda är att bryta ned
vedertagna eller normativa ”sanningar” och stereotyper, samt ibland också konstruera något nytt i
deras ställe (Sky 2007:35–36). Röster har höjts för att betona, att forskning om kvinnor inte är
genusvetenskaplig om den inte beaktar maktstrukturer (a.a.:13). Genusläsningen bör med andra ord
lägga makt och maktrelationer i fokus; det, som vid första anblicken verkar handla om kön, döljer
också hierarkier av makt (a.a.:18–19). Dualismer som man och kvinna skapar maktsystem och
annanskap enligt vad som definieras som normativt, men vi finner normen (det önskvärda) och det
icke-normativa (det udda, marginaliserade och mindre önskvärda) inte bara i samband med könskategorier, utan också t.ex. sexualitet, kultur, religion och geografisk placering (King 2005:1–3).
Under 1980–1990-talet välkomnade kvinnovetenskapen genusforskningen, men Sky
påpekar att detta skifte i stort uteblivit inom religionsstudiet, som fortfarande i första hand
koncentrerar sig på hur kvinnor förtrycks av patriarkal religion. Därför har analyserna ofta förblivit
enögda och snarare bestyrkt tanken om kvinnlighet som något avvikande, laddat och objektifierat, i
ständigt kontrastförhållande till det normativa, osynliggjorda, outtalat manliga. Kvinnor och män
görs felaktigt till ett motsatspar och homogena grupper; i maktanalysen glöms intersektionerna till
andra kategorier som skapar orättvisor (Sky 2007:34–35). Detta försöker jag undvika genom ett
intersektionellt perspektiv. Jag infogar också ett maktperspektiv genom dekolonialiserandet av
samernas historia och situation i dag, samt genom att utmana normen i delkapitel 4.3 om samisk
6

maskulinitetskonstruktion, där Torjer Olsen (2015) undersöker den normativa samiska mannen.
Gross (2005:18–21) anser att kvinnorna tvingas axla hela ansvaret för genusproblematiker
och genusanalyser, samtidigt som männen fortsätter att leva i ovisshet om vad genusvetenskapen
innebär eller har att komma med. Samma dynamik som går att finna mellan män och
genusvetenskap gäller för den stora massan och minoritetsstudier, vare sig de gäller etniska,
sexuella, ras- eller könsminoriteter. Majoriteten behöver sällan befatta sig med minoritetsstudierna;
de blir sällan ställda mot väggen och kommer därför inte heller att förändra sitt beteende.

1.3 Situerad vithet och reflexivitet
Deborah F. Sawyer menar att 1990-talet präglades av den postmoderna tredjevågsfeminismen som
ville betona kontextualitet och mångfald. Den postmoderna feminismen stod på sig mot argument
som att deras agenda kunde rubba enhetligheten i konventionell feministisk politik. Kritiken mot
vit, utbildad, kolonial, västerländsk – och jag vill tillägga, heterosexuell – medelklassfeminism som
den normativa formen av feminism, etablerades under denna tid och fick feminismen att hörsamma
också marginaliserade kvinnoidentiteter (Sawyer 2005:162). T.ex. den indiska feministiska
teoretikern Chandra Talpade Mohanty (2003) ville i sin banbrytande essä Under Western Eyes:
Feminist Scholarship and Colonial Discourses kritisera försök att applicera vit, västerländsk –
främst europeisk – feminism på tredje världens kvinnor. Mohanty konstaterar att både kategorin
”kvinna” och ”östvärlden” marginaliseras, samtidigt som deras position i marginalerna fungerar
som en motpol för (den västerländska) mannen, som befinner sig i centrum (a.a.:353).
Hipfl och Loftsdóttir skriver att ”makten inom samhället vilar på normaliserandet av den
vita kroppen”, vilket leder till ojämlika maktrelationer (Hipfl och Loftsdóttir 2012:10). Ras är ett
socialt och kroppsligt fenomen, ett historiskt arv, som möjliggör eller begränsar vårt
handlingsutrymme på olika sätt. Kolonialismen har gjort världen ”vit”, och denna värld är endast
beredd på att emotta och gynna vita personer (Ahmed 2011:131). Elizabeth Ellsworth och C. Carr
har teoretiserat kring vithet och ser vitheten varken som en identitetskategori, etnicitet eller
subjektsposition, utan snarare som en dynamik som uppstår i skapandet av en viss sorts kultur
(Keller 2005:86); vithet är en social konstruktion kopplad till den vita kroppen och historien (Hipfl
och Loftsdóttir 2012:10)
Den brittisk-australiensiska kulturforskaren Sara Ahmed anser att vithet är en osynliggjord
och privilegierad situering, samt teoretiserar kring den ”vita kroppen” och ”icke-vita kroppen”
(Ahmed 2011:126). När icke-vita kroppar endast ”passerar” vita utrymmen blir de osynliggjorda
och marginaliserade, men när de väljer att stanna och ta utrymme, bekräftar de rummet som vitt och
7

förvandlas till något avvikande och iögonfallande, malplacerat och obekvämt (a.a.:138). När
vitheten och osynliggörandet av rasismen ifrågasätts av folk som anses ”utomstående” i den vita,
västerländska medelklasshegemonin, möts dessa röster med protest, kritik och anklagelser (Dahl
2014:87–88). De icke-vita bemöts som om de inte ”hörde hemma” i landet, akademin eller
feminismen (a.a.:90).
Den svensk-argentinska genusvetaren Diana Mulinari frågar sig, om svensk och nordisk
”feminism kunde betraktas som passivt etnocentrisk, eller om den faktiskt aktivt har arbetat för att
privilegiera vita kvinnor” (Dahl 2014:87). I ”Rapport från (vita) feministers planet” ur Skamgrepp:
Femme-inistiska essäer, skriver den svenska genusforskaren och aktivisten Ulrika Dahl om hur vita,
västerländska, heterosexuella medelklasskvinnor fortfarande innehar makten att bestämma vem som
är kvinna, samt vilka frågor om kvinnlighet som är viktiga (a.a.:85–86). ”Vi skulle kunna säga att
vita feminister om och om igen återuppfinner en huvudfiende: männen, samtidigt som dessa förblir
den viktigaste samtalspartnern”; denna onda cirkel skapas när den feministiska dialogen endast förs
kring kategorin kön (a.a.:103). Alla kvinnor har dock olika upplevelser, erfarenheter och
utgångspunkter; inte ens könet är en gemensam erfarenhet, eftersom patriarkatet tar olika form i
kvinnors liv i olika kontexter, påpekar Dahl. Om vi påstår att förtrycket alltid ser likadant ut,
ignoreras också hur kvinnor omedvetet bekämpar varandra (a.a.:102; Lorde 2009:44).
Vithet blir ett obekvämt samtalsämne i en miljö där systerskap förespråkas, men
diskussionen måste ändå föras (Dahl 2014:97). Alcoff och Bailey har argumenterat för att vita
feminister skulle kunna vidga sina vyer genom ett dubbelt medvetande, där de å ena sidan ser hur de
själva blir förtryckta av patriarkatet, å andra sidan hur de själva är rasistiska förtryckare (Keller
2005:90). För att jobba för förändring och antirasistisk vetenskap måste en se till hur vithet görs i
institutioner, vanor, kroppar och rumsligheter, samt vilka konsekvenser detta får för vetenskapen
och kropparna (Dahl 2014:89–90). Feminister och forskare bör syna sin egen situering och
maktposition samt den akademiska världens maktstrukturer, hävdar Sky. Vad lyfts fram som
värdefull forskning, och varför, samt vems forskning är detta? (Sky 2007:31–32)
Det går att tala om en pågående aggressiv kolonialisering av samerna inom den akademiska
världen, enligt Maj-Britt Öhman, genusforskare inom urfolksforskning och feministisk
teknovetenskap vid Uppsala Universitet. De flesta forskare som engagerat sig i samernas ärenden
har varit och är icke-samer. Öhman menar att det inte ”finns några tydliga akademiska fält för
kritiska och kvalitativa studier om urfolk, inom vilka samiska teoretiker med samiska perspektiv
kunde studera samerna och deras land”. Det finns ett stort behov att rasera tron på objektiv
vetenskap, för att kunna behandla kolonialiseringen av och rasismen mot samerna (Helldén 2014).
Under hösten 2017 tog jag del av Katarina Kyröläs gästföreläsning vid avdelningen för
8

genusvetenskap vid Åbo Akademi, då hon presenterade sitt nya forskningsprojekt under titeln
Queering Nordic Indigeneity: Media, Nature, Sexuality. Kyrölä är universitetslärare i
genusvetenskap sedan 2017. Hennes avsikt var att studera den nordiska mediabilden av det samiska
folket, Sápmis natur och landskap ur ett queer-feministiskt perspektiv (Kyrölä 2017).
Kyrölä (2017) ville också diskutera kolonial kunskapsproduktion i sin forskning. Kyrölä –
som vit majoritetsinvånare och akademiker – fick stöd för sitt projekt av Cimo, en av de största
stipendiefonderna för forskning inom humaniora och estetiska ämnen. Senare fick hon veta att
också samiska forskare och konstnärer ansökt om pengar för ett liknande projekt om samiska queerperspektiv – men fått avslag. Att hon och inte de samiska forskarna och konstnärerna erhöll
stipendiet, försatte henne i centrum av koloniala maktrelationer i kunskapsproduktionen. Hon
gjorde det mycket klart i sin ansökan att hon inte är samisk, utan att hon är en vit, finsk person med
djupa rötter i sydvästra Finland.
Å ena sidan ansåg Kyrölä (2017) att feministisk urfolksteori inte endast borde brukas av
urfolk. Om inte urfolksteorier och urfolksfeminism ges erkännande och utrymme i centrum av
traditionell, vit kunskapsproduktion, kommer de alltid att vara ”ghettofierade”, enligt henne. Också
Salla Peltonen, doktorand vid genusvetenskapen, ansåg att det bör finnas ett utrymme för kritiska
innovationer; att kunna göra mer än att blott konstatera att ”detta är maktstrukturerna, jag är
delaktig i dem och i reproducerandet av deras kunskap”. Till och med den samiska etnologen
Christina Åhrén (2008:30) påpekar, att också ”samer har skilda erfarenheter och bakgrunder. Att
vara av samisk härkomst betyder inte automatiskt att forskaren har ett inifrånperspektiv”.
Å andra sidan ifrågasatte Kyrölä (2017) ifall det är en kolonialistisk praxis att som vit person
studera samer: Blir en då ytterligare en vit forskare som kommer utifrån för att studera samerna på
oreflekterade och oetiska grunder? ”Is Sámi embodied knowledge to be exploited by the public?”,
frågade hon. Det hela handlar i stort om vad Kyrölä ämnar göra med sin makt som vit akademiker,
samt vad denna makt producerar; i sammanhanget behöver en medvetandegöra inte bara de
begränsningar som maktstrukturerna skapar, utan också de akademiska, teoretiska och
metodologiska begränsningarna. En del av den situerade kunskapsproduktionen kunde vara att
ifrågasätta institutionell auktoritet; Kyrölä fick trots allt finansiering för något hon inte ens är en del
av, medan de samiska forskarna avvisades.
Frågan om ens egen situering som vit forskare i studiet av ett urfolk är viktig också i min
avhandling. Utövar jag själv makt när jag som vit, finländsk akademiker vill studera samernas
kolonialistiska historia, samefeminism och nyschamanism, samt använder samiska teoretikers
forskning? I mitt material återger jag det som samiska teoretiker redan beskrivit, eftersom jag vill
lyfta fram deras goda bidrag och betona deras urfolkliga kunskap som intressant och värdefull
9

också för vita akademiker – inte för att jag upplever att samiska teoretiker inte kunde tala för sig
själva eller för att jag vill appropriera deras idéer. Frågan är om skapar jag möjligheter för samiska
filosofier och teorier – eller tror jag mig bara göra det? Hur kan jag låta samiska röster få talan
framom min egen? Samtidigt bör en skilja på person- och strukturkritik; det handlar kanske inte om
vem får skriva vad, utan om kontext, samt att mycket inom det västerländska litteraturfältet
genomgår vit censur eller vit översyn.
Den amerikanska sociologen och antropologen James V. Spickard skriver i Alternative
Sociologies of Religion. Through Non-Western Eyes att en kan komma långt i sin vetenskap som vit
akademiker genom ödmjukhet, självreflektion och självkritik, snarare än kritik mot andra, samt en
medvetenhet om och aktiv kamp mot undermedvetna mönster och maktstrukturer (Spickard
2017:253). Den svenska sameforskaren Anna-Lill Ledman tar i sammanhanget upp sociologen
Rangvald Kallebergs intellektuella ödmjukhet – att erkänna sin egen okunskap och sina egna
begränsningar – samt Spivaks ord om att forskarens utmaning är att erkänna sitt eget privilegium
som sin svaghet i forskningen. Hon citerar även den samiska teoretikern Rauna Kuokkanen, som
anser att etisk urfolksforskning borde ”etablera nya, mer respektfulla och ansvarsfulla relationer,
diskurser och praxis” i förhållande till urfolk, samt erkänna och behandla sitt arv av kolonialism,
maktförhållanden och utnyttjan (Ledman 2012:54). Vita kvinnor har inte som uppgift att varken
befria, ignorera eller tysta ner icke-vita kvinnor. I stället borde vi erkänna våra misstag,
dekolonisera vår praxis, idka solidaritet samt lojalt lyssna till och lära oss av icke-vita (Dahl
2014:101, 104), vilket är något jag försökt göra i min avhandling.
Joy anser att också religionsvetenskapen kommit till korta i att uppvisa respekt för ickevästerländska kulturer och kontexter (Beattie 2005a:14). När icke-västerländska kvinnor studerats,
har det främst varit av manliga vetenskapare och deras partiska metoder som reflekterar en
västerländsk, kolonial kontext. Typiskt i detta sammanhang är att se andra kulturer, med annorlunda
sociokulturella system och värderingar, som underställda, mindre värda och stundvis ointressanta att
studera. Också sexuellt laddade uppfattningar om andra kulturers kvinnor är stundom närvarande i
forskningen (Joy 2005:28–29).
Ens religionsförståelse bygger ens religiösa bakgrund och identitet, vilket gör en partisk på
ett sätt som en bör medvetandegöra och reflektera över, för att inte den ”religiösa Andra” – det vill
säga ens studiesubjekt som kommer från en annan religiös kontext – ska påverkas negativt (Beattie
2005b:68). I detta sammanhang förefaller det sig passande för mig att erkänna, att även om jag hör
till den Evangelisk-lutherska kyrkan i Finland, tillskriver jag mig inte den kristna tron, utan ser den
snarare som ett kulturarv. Jag känner i stället dragningskraft till nyandligheten och inser, att min
hållning även reflekteras i min avhandling.
10

1.4 Litteratur och material
Mitt material utgörs av litterära verk, akademiska artiklar och elektroniska källor. Jag vill
synliggöra min vithet och bruka denna maktposition genom att skapa möjligheter för att icke-vita
och samiska röster ska få träda fram ur marginalerna; enligt bästa förmåga har jag därför använt
mig av samiska källor i den del av min litteratur och mitt material som berör samerna. I egenskap
av att vara väl insatta i samernas situation, har också vetenskapligt material av de vita västerländska
sameforskarna Anna-Lill Ledman (2012), Siv Ellen Kraft, Trude Fonneland och James R. Lewis
(Kraft m.fl. 2015), Katariina Kyrölä (2017) samt Matts Arnberg och Håkan Unsgaard sida vid sida
med den samiska språkforskaren och politikern Israel Ruong (1969), inkluderats i min avhandling.
Eftersom det är samernas röster som ska bli hörda, ser jag användningen av samisk
forskning, litteratur och samiskt material som ett politiskt ställningstagande å min sida. Jag
upplever inte det inomsamiska perspektivet som problematiskt, eftersom jag vill lyfta fram hur
samerna representerar sig själva samt hur de konstruerar sin historia, traditionella tro och feminism,
snarare än hur vita forskare gjort det.
För att beskriva den samiska kolonialistiska historien, den traditionella tron och det moderna
samiska samhället, har jag använt mig av verk skrivna av Veli-Pekka Lehtola (2004), Christina
Åhrén (2008), Louise Bäckman (1982) och Anna-Lill Ledman (2012), samt Anna Skietlas (2015a,
2015b) artiklar publicerade på SO-rummet, en digital läsresurs och Sveriges största länkbibliotek
för skolans samhällsorienterade ämnen. Jag använder även ett flertal elektroniska artiklar
publicerade på de svenska samernas officiella nätsida under Samiskt Informationscentrum, samer.se
– däribland artiklar författade av Åsa Vird Kroik (a, b, c, u.å.), samisk forskare inom fälten urfolksoch religionsvetenskap samt postkolonialism (ResearchGate, u.å.). Frånsett Ledman presenterar jag
samernas historia ur ett inomsamiskt perspektiv i min avhandling.
Finsk-samiska Veli-Pekka Lethola är professor i nordisk kultur, litteraturvetare och
journalist (Veli-Pekka Lehtolan kotisivut, u.å.). I The Sámi People: Traditions in Transition från
2004, ger Lehtola en omfattande översikt över samernas situation. I kapitel ett, ”Multifaceted
Sápmi”, presenteras en mångfacetterad bild av Sameland, vars folk skiljs åt av landgränser och
olika samiska språk, men fortfarande är ett etniskt enat folk. Omvärldens bild av samerna, som de
beskrivits sedan Tacitus 98 e.v.t. fram till lappologernas tid på 1900-talet, presenteras också. I
kapitel två, ”Milestones of Sámi History”, gör Lehtola en översikt över samernas historia. I kapitel
tre, ”Participants in Modern Society”, redogör Lehtola för den samiska identitetens utveckling i
förhållande till tradition och modernitet, samisk kultur och västerländsk kultur, samt lyfter fram den
samiska kulturella renässansen och etablerandet av samerörelsen. I kapitel fyra, ”Sámi Art – New
11

and Old Limits”, beskrivs frukten av den samiska kulturella renässansen i form av samisk litteratur,
musik, handarbete, konst, teater och film. I ”Nils Aslak Valkeapää’s Two Lives”, diskuterar Lehtola
sin inspirationskälla, Valkeapää, och hans liv.
I förhållande till Lehtolas verk blir en diskussion om insider/outsider-perspektiv nödvändig,
eftersom en sådan diskussion inte förs i The Sámi People: Traditions in Transition. Om Lehtola inte
vill profilera sitt verk som en akademisk utgåva, kan han givetvis ducka för denna problematik. Den
samiska feministen och antropologen Jorunn Eikjok har sagt att endast samer har inblick nog i det
samiska samhället för att bedriva samisk forskning (Ledman 2012:56) – men jag tycker inte detta
befriar forskaren från att kritiskt blicka över sin egen situering, samt hur denna kan ge en skev bild i
ens studie eller utsagor – även om en är en insider. Lehtolas språk är stundom känsloladdat och
perspektivet är inte direkt objektivt; en nyansskillnad lär också märkas i min text i de stycken jag
oftare hänvisar till Lehtola. Det finns inte heller någon källhänvisning i Lehtolas text – ska en då
utgå från, att allt det Lehtola skriver utgör hans egen kunskap, och hur hållbart är detta? Jag
giltigförklarar dock själv verket i sammanhanget för min avhandling; Lehtola representerar en
samisk akademisk röst, även om verket i sig inte är författat inom ramarna för akademisk text. Det
samma gäller för artiklarna av Kroik (a, b, c, u.å.) och Skietla (2015a, 2015b).
Den samiska etnologen Christina Åhréns doktorsavhandling Är jag en riktig same? En
etnologisk studie av unga samers identitetsarbete bidrar med ytterligare ett mångsidigt perspektiv
på samiska identitet och etnicitet samt identitetssökande och -konstruktion (Åhrén 2008:169).
Åhréns avhandling blir intressant i och med dess jämförande aspekt på olika samiska identiteter –
på agendan är inte att finna det ”autentiskt” samiska, utan tvärtom att utöka förståelsen för samisk
mångfald. Genom intervjuer med 26 samiska unga vuxna (a.a.:26) har Åhrén kunnat dra slutsatsen,
att det samiska samhället bygger på hierarkiska strukturer och heterogenitet, som påverkar eller till
och med försvårar den samiska identitetskonstruktionen bland unga samer. Hon har kategoriserat
sina informanter i olika grupper i förhållande till renskötseln: Vilka samer räknas som renskötare
och vilka faller utanför, vilka strävar efter att bli del av den samiska renskötargemenskapen, och
vilka upplever sig sakna friheten att välja något annat? Åhrén använder en så kallad
livsformsmodell som analysmetod (a.a.:22). Hon förklarar livsformen som ”ryggraden som
fungerar som stommen för samisk kultur. De delar som ingår i stommen är släkten, renägaren,
hushållet och siidan. Dessa fyra begrepp är helt grundläggande för det samiska renskötarsamhället”
(a.a.:25–26) och skapar gränsdragningar av olika slag (a.a.:69).
Anna-Lill Ledman är doktor i historia med urfolksmetodologi, genus, postkolonial teori, etik
och utbildning som sina främsta intresseområden (Anna-Lill Ledman.wordpress: Home). I sin
doktorsavhandling, Att representera och representeras: samiska kvinnor i svensk och samisk press
12

1966–2006, förkovrar sig Ledman (2012) i samiska kvinnors medierepresentation ur majoritetsrespektive minoritetsperspektiv under åren 1966, 1986 och 2006. Ledman utför en jämförande
studie av den svensk-samiska tidskriften Samefolket och svensk media (a.a.:201). Ledman ämnar
att ur ett postkolonialt perspektiv ”problematisera hur bilden av 'den samiska kvinnan' har
konstruerats och representerats i pressen, i relation till (re)produktionen av normalitet och
avvikelse, med särskild uppmärksamhet på koncepten etnicitet och genus” (a.a.:4). Ledman
kompletterar sitt material med semi-strukturerade intervjuer (a.a.:63).
Skärningspunkterna mellan religion och genus är viktiga för denna avhandling. I boken
Genus och religion för Jeanette Sky (2007) en grundläggande diskussion om kön och religion,
vilket ger en djupare förståelse av de genusproblematiker inom kristendomen, som är aktuella i
förhållande till samernas tvångskristnande. Sky vill i sin bok belysa de patriarkala maktstrukturer
och könsroller som genomsyrar kristendom, islam och hinduism, samt diskutera de liknande trender
som förekommer i New Age-rörelsen, även om Sky snarare uppfattar nyandligheten som
inneboende matriarkal. I boken inleder Sky med en allmän diskussion om skillnaden mellan socialt,
biologiskt och religiöst kön samt diskuterar religionsvetenskapens eventuella kön, binära
könsmodellen, osynliggjord manlighet, postmodernism, social klass samt feminismens och den
feministiska religionskritikens historia. I sitt genusperspektiv på kristendomen fokuserar Sky bland
annat på sekulariseringen, Bibelns son- och fadersgestalter, patriarkala könsroller, ”underkastelsens
teologi” samt kristendomen i förhållande till militarism och modern manlighet.
Sky (1969–2016) var frilansjournalist och doktor i religionshistoria vid Trondheims
universitet i Norge (Gilhus m.fl. 2017). Skys bok lutar åt det populärvetenskapliga hållet, då ett
allmänt språkbruk i stället för ett klart akademiskt språk (t.ex. genusvetenskapliga termer) används.
Sky har heller inte alltid ett genusmedvetet eller inkluderade språk; hon talar t.ex. oreflekterat om
”de två könen” eller ”båda könen” (Sky 2007:22, 42) i stället för t.ex. ”traditionella könen”,
”könsbinären” eller ”könsrollerna” (a.a.:28).
Också King och Beatties (2005) Gender, Religion and Diversity: Cross-Cultural
Perspectives bidrar med en bra översikt och teoretisering av teman som är viktiga i min avhandling,
däribland

postkolonialism,

ras,

kön

och

vithet.

Genusvetenskapens

tvärkulturella

och

tvärdisciplinära metoder har utvecklat religionsvetenskapen, skapat nya möjligheter och synliggjort
kontroversiella problematiker; speciellt religioners könade natur och makt samt religiösa kanons
och institutioners auktoritet står i fokus i boken, liksom behovet av forskares situering. Bokens
främsta styrka sägs vara dess mångfald bland artikelförfattarna, som representanter olika
nationaliteter samt olika fält inom religionsstudiet.
Den samiska sociologen och professorn i sameforskning, Sanna Valkonen, samt Sandra
13

Wallenius-Korkalo,

universitetslektor

och

doktor

i

samhällsvetenskap,

lyfter

fram

anknytningspunkterna mellan religion och urfolkskultur i sina analyser av fem samiska kvinnors
retrospektiva berättelser om ”upplevelser av kraftfrigörelse och subjektivitet i skärningspunkterna
mellan första generationens laestadianism . . . och samisk kultur” (Valkonen och Wallenius-Korkalo
2016:614). I sina autobiografiska intervjuer drar deras informanter till minnes sina erfarenheter av
medlemskapet i den kristna väckelserörelsen, laestadianismen; informanterna är 40–60 åriga
samiska

kvinnor

från

Ohcejohka

(Utsjoki),

och

intervjumaterialet

omfattar

allt

från

barndomsminnen av laestadianismen strax efter andra världskriget till utsagor om rörelsen i modern
tid (a.a.:618). Åtminstone i tiden för sin uppkomst under 1800-talet var laestadianismen
”konservativ, exkluderande och patriarkal samt känd för sina starka ideal av asketism och pietistisk
religiositet”. Artikelförfattarna vill synliggöra koloniala makthierarkier och -relationer, samt utröna
metoder för att på ett mer kulturellt känsligt sätt kunna studera förhållandet mellan religiösa och
etniska strukturer. Studien blir intressant, eftersom den traditionella samiska tron påstås ha haft
matriarkala drag, medan laestadianismen beskrivs som en konservativt lutheransk och patriarkal
rörelse. Enligt författarna ger bland annat kvinnornas samiska ursprung möjligheter till att förhandla
och till och med överskrida laestadianismens normer och trossystem (a.a.:614).
Jag lyfter fram det samefeministiska perspektivet främst genom Rauna Kuokkanens
akademiska artiklar. Kuokkanen är ett stort namn både inom det samefeministiska och det
urfolksteoretiska fältet, och har bidragit till utvecklingen av bland annat metodologi, epistemologi
och

forskningsetik

inom

urfolksforskningen

(Knobblock

2015:275).

Hon

jobbar

som

”forskningsprofessor i arktiska urfolksstudier vid Lapplands universitet” (rauna.net: Home) och var
2008–2018 professor i Politisk vetenskap och programmet för ursprungsfolksstudier vid Toronto
universitet (Knobblock 2015:275). Eftersom Kuokkanen har ett stort kunnande inom samiska
kvinnofrågor och även är insatt i t.ex. kanadensiska urfolksfrågor, har jag valt att främst använda
hennes material, då det passar in i det jag jobbar med i min avhandling. Kuokkanen är framför allt
intresserad av ”urfolkspolitik, feministisk urfolksteori, urfolkskvinnors rättigheter samt arktisk
urfolklig självbestämmanderätt” – teman som även genomsyrar min avhandling (rauna.net: Home).
Rauna Kuokkanens (2013) artikel Violence Against Women, Indigenous Self-Determination
and Autonomy in Sami Society diskuterar självbestämmanderätten bland samiska kvinnor samt
kvinnovåldet i det samiska samhället. Kuokkanens huvudargumentet är, att alla samers
självbestämmanderätt hänger på att kvinnornas situation kan beaktas politiskt och socialt, samt att
deras behov, trygghet och frihet från kvinnovåld tillses. Kuokkanen behandlar hur könat våld
porträtteras i samisk media, med följden att synen på samer som ”fredligt naturfolk” tappats på
kredibilitet (a.a.:436). Kuokkanen (2015) fortsätter på samma tema i Gender, Violence and Politics
14

in Indigenous Communities, där hon studerar depolitiseringen av våldet. Kuokkanen hävdar ett
”pressande behov att granska de sätt på vilka könat våld bortförklaras, behandlas och sanktioneras i
urfolkssamhällen”. Som teoretiskt stöd tar Kuokkanen till Kimberlé Crenshaws politiska
intersektionalitet.
I Kuokkanens (2007a) artikel Myths and Realities of Sámi Women: A Post-colonial Feminist
Analysis for the Decolonization and Transformation of Sámi Society ges flera exempel på samiska
samhälleliga element, som endera levt kvar sedan kolonialiseringens tid eller som är subtila uttryck
av kolonialismen i sitt moderna format. Ett exempel på det senare är myten om ”den starka samiska
kvinnan” (a.a.:72). Att genom dylika myter intala sig att kvinnorna i det samiska samhället inte
utsätts för patriarkalt förtryck är sexistiskt och bakåtsträvande, samt styrker kolonialismen, menar
Kuokkanen. Hon förespråkar en postkolonial feministisk analys, som påvisar hur kolonialismen och
patriarkatet samverkar och upprätthåller varandra.
I Saamelaisnaiset, feministinen analyysi ja saamelaisyhteiskunnan dekolonisaatio skriver
Kuokkanen (2004) om samernas kritiska hållning gentemot den konventionella, vita feminismen,
som överser samernas ärenden. Genom en sammanslagning av urfolkliga och feministiska teorier
och diskurser vill hon motverka samernas missuppfattningar om feminismen, å andra sidan lära
vitfeminismen något om kolonialismens och patriarkatets symbiotiska förhållande (a.a.:143). I
Saamelaiset

ja

kolonialismin

vaikutukset

nykypäivänä

behandlar

Kuokkanen

(2007b)

postkolonialismen och dess relevans i den finsk-samiska kontexten, där postkoloniala analyser ännu
är en bristvara. Kuokkanen tar upp nationalstaternas kolonialistiska, strukturella våld och
maktutövning mot samerna genom begrepp som ”hegemoni”, ”worlding” och konceptet ”sinnets
kolonialisering”. Hon diskuterar hur synen på de nordiska staterna som ”välfärdsstater” motarbetar
samiska folkrättsliga ärenden med slagord som ”jämställdhet” och ”individualism”.
Torjer A. Olsens (2015) ”Masculinities” in Sami studies erbjuder i sin tur en möjlighet till
diskussion om samisk maskulinitetskonstruktion. Olsen vill bidra till ett fortfarande begränsat
forskningsfält i den akademiska världen, nämligen manligt kön och maskulinitet i en samisk
kontext. Olsen drar slutsatsen att det finns ett flertal samiska maskuliniteter, och att själva konceptet
samisk maskulinitet är pluralt. Teoretiskt talar Olsen ut en norsk, genusvetenskaplig och
urfolksvetenskaplig synvinkel, och han uppmanar till vidare forskning i de andra nordiska länderna.
I Decolonizing Feminism in the North: A Conversation with Rauna Kuokkanen intervjuar
Ina Knobblock, genusvetare och doktorand vid Universitetet i Lund, Rauna Kuokkanen om hennes
syn på och upplevelser av samefeministernas samtida ställning i Norden, i jämförelse med
urfolksfeminismens situation på Grönland och i Kanada. Knobblock är speciellt intresserad av vad
feministiska urfolksteorier kunde bidra till på det socialteoretiska fältet, framför allt i förhållande till
15

konventionell feministisk teori. I sitt nuvarande forskningsprojekt om samefeminism intervjuar hon
självuttalade samiska feminister (Knobblock 2015:275–276).
Jag har, som nämnt, valt intersektionalitet och dekolonialisering som analysverktyg i min
avhandling. Den norska författaren Nina Lykkes (2009) bok Genusforskning – en guide till
feministisk teori, metodologi och skrift, Avtar Brah och Ann Phoenixs (2004) artikel Ain't I a
Woman? Revisting Intersectionality samt Jennifer C. Nashs (2008) Re-thinking Intersectionality ger
god och grundläggande information om vad intersektionalitet handlar om, samt presenterar
eventuella problematiker inom den intersektionella teoribildningen. Nash är genusvetare och docent
i afroamerikanska studier, medan Brah är professor emeritus i sociologi och Phoenix professor i
psykosociala studier.
Vad gäller det postkoloniala perspektivet, använder jag mig av Healing the Impact of
Colonization, Genocide, and Racism on Indigenous Populations, i vilken Bastien m.fl. (2003)
definierar begreppen ”urfolk”, ”folkmord” och ”våld”. De diskuterar olika former av våld genom
vilka kolonialismen tar sig i uttryck, samt ger förslag på vad en utomstående representant ur den
dominerande kulturen kan göra för att förbättra urfolkens situation samt motverka kolonialism och
olika former av folkmord (a.a.:35). De listar också fyra helande metoder för kolonialiserade grupper
(a.a.:31–32), vilka jag behandlar i delkapitel 2.2.3 och i den avslutande diskussionen.
Jag använder mig även av ledaren ”Feminism in Postcolonial Nordic Spaces” av Andersen
m.fl. (2015) för NORA—Nordic Journal of Feminist and Gender Research, som uppmuntrar till att
föra en icke-arrogant dialog om de nordiska nationalstaternas vana att placera sig utanför den
europeiska kolonialismen, då de de facto gjort sig skyldiga till koloniala företag, inte bara under de
europeiska imperialstaterna utan också i sin behandling av de arktiska urfolken. I diskussionen
lyfter Andersen m.fl. fram begrepp som ”nordisk exceptionalism”, ”medbrottslighet”, ”aktiv
tystnad” samt Åsa Össbos ”Blue Water Thesis” (a.a.:240–242). De förespråkar intersektionell,
feministisk postkolonial analys för att undersöka kolonialismens följder i urfolkssamhället.
Valkonen och Wallenius-Korkalos forskning är ett exempel på en dekolonialiserande och
intersektionell analys av samernas laestadianska kontext. De hänvisar till Lehtolas utsagor om den
finländska koloniala kontexten; enligt honom verkar kolonialismen ”på många olika nivåer” av
samernas liv, och formar därigenom deras handlings- och tankemönster. Utgående från detta väljer
artikelförfattarna att dekonstruera ”hegemoniska maktrelationer, genom att analysera den sociala
organiseringen av urfolkssamhället från kvinnornas perspektiv” (Valkonen och Wallenius-Korkalo
2016:617–618). I Anna-Lill Ledmans (2012:29) doktorsavhandling tar den intersektionella,
dekolonialiserande analysen form i etiska, reflexiva diskussioner om identitetsprocesser, kunskap,
makt samt majoritet- och minoritetsgruppernas relation sinsemellan. Ledman analyserar
16

sameforskningen för att synliggöra och utmana det västerländska perspektivets hegemoni. Dessa
verk har varit viktiga stöttepelare för mig i min avhandlingsprocess.
Det nyschamanistiska perspektivet samt mina personporträtt av Mari Boine och Ellen Marit
Gaup Dunfjeld grundar sig på redaktörerna Siv Ellen Kraft, Trude Fonneland, och James R. Lewis
verk Nordic Neoshamanism från 2015. Kraft är professor i religionsvetenskap vid Tromsø
universitet (Universitetsförlaget, u.å.). Fonneland är professor i kulturvetenskap vid Norges arktiska
universitetsmuseum (UiT – Norges arktiske universitet, u.å.) och Lewis är professor i
religionsvetenskap vid nämnda universitet, samt ”seniorteoretiker på fältet nyreligiösa rörelser”
(Academia, u.å.). Redaktörerna har delat in Nordic Neoshamanism i tre teman: ”Bakgrund”,
”Senmodern schamanism i de nordiska länderna” samt ”Nyschamanism i sekulär kontext”, där
bilden av nyschamanism i museum, film, musik och på festivaler presenteras. Redaktörerna vill i
sitt val av artiklar påvisa den mångfald av nyschamanism som går att påträffa – också genom att
utföra ett jämförande studium av nyandlighet, New Age och nyschamanism. Den nyschamanism
som presenteras i boken strävar efter att utmana också forskningens stereotypa uppfattningar om
nyschamaner, det vill säga: att de skulle vara urbana romantiker och ”förnäma vildar” utan kontakt
till naturen; att de önska återskapa sitt förlorade förflutna eller skapa en elektisk ny tradition; samt
att de inte skulle ha något med New Age-rörelser att göra. Fokus ligger på samisk schamanism, som
enligt författarna representerar den mest komplexa formen av nyschamanism i Norden (Kraft m.fl.
2015:1–5).
Bente Gullveig Alver gör i ”More or Less Genuine Shamans!: The Believer in an Exchange
between Antiquity and Modernity, between the Local and the Global”, ett personporträtt av den
samiska (ny)schamanen Ellen Marit Gaup Dunfjeld, samt synar hennes karriär genom koncept som
genuinitet i förhållande till komplexa förhandlingar mellan lokala traditioner och globala
strömningar (Kraft m.fl. 2015:7). Alver är professor emeritus vid ”Institutet för arkeologi, historia,
kulturvetenskap och religion” (University of Bergen, u.å.). Hon kom i kontakt med Dunfjeld i sin
forskning om alternativa behandlingsformer inom den norska hälsovården och utförde flera
intervjuer med Dunfjeld under hennes livstid (Alver 2015:141–142).
Siv Ellen Kraft analyserar i ”Mari Boine – World Music, Shamanism and Indigenous
Soundscapes” den norsk-samiska världsstjärnan Boines musik, scenkarisma och offentliga person,
med siktet på schamanistiska element. Kraft menar att Boine befrämjat och mildrat motvärnet mot
ett ”schamanistiskt kulturarv”, både inom samiska och icke-samiska grupper (Kraft m.fl. 2015:7–8).
Kraft analyserar ”mediaintervjuer, dokumentärer, [Boines] officiella hemsida . . . sångtexter, album
och uppträdanden” samt akademiska artiklar (Kraft 2015:236).
17

2 Infallsvinkel
Jag kombinerar dekolonialisering och intersektionalitet som perspektiv på mitt material. När det
kommer till studier i intersektionalitet, erbjuder samiska kvinnors perspektiv ett ypperligt sådant.
Inte bara kön, utan också etnicitet, tidsperiod, rumslighet, social klass och så vidare spelar in i de
samiska kvinnornas upplevelser, vilket väcker frågor om vithet och postkoloniala feministiska
infallsvinklar (Helldén 2014). Trots detta lyser det samiska med sin frånvaro inom nordisk
genusforskning (Kuokkanen 2004:154; Helldén 2014; Knobblock 2015:278; Andersen m.fl.
2015:243; Andrews, u.å.). Genom så gott som hela forskningshistorien har samiska kvinnor
dessutom marginaliserats till fördel för samiska män, deras perspektiv och agens. Feministisk
analys och kritik blir enligt Kuokkanen (2004:144) viktig i detta sammanhang, där
kunskapsproduktionens partiskhet och normativitet bör synliggöras.
Ulla Wikander, professor i ekonomisk historia, har gått så lång som att säga: ”'Den som inte
har använt postkolonial teori eller teori om intersektionalitet, utan har valt att forska om makt och
underordning från andra teoretiska utgångspunkter” sviker kvinnorörelsens kamp. Wikanders poäng
är inte att rätt och slätt ställa hård kritik mot den enskilda forskaren, utan att kritisera tendensen ”att
se rasism eller historiska fenomen som kolonialism som ett slags teoretiskt utgångspunkt som går
att välja eller avfärda” (Dahl 2014:92).

2.1 Intersektionalitet
Den amerikanska feministen och juridikprofessorn Kimberlé Crenshaw myntade 1989 begreppet
”intersektionalitet”, hänvisande till det marginaliserade subjektets levda erfarenhet på ett
mångdimensionellt plan (Nash 2008:2). Crenshaw ville problematisera ”anti-diskrimineringslagen,
som erkänner diskriminering endast med grund i ras eller genus”, vilket förblindar lagen inför hur
olika former av förtryck kan vara sammanflätade och samverkande (Hipfl och Loftsdóttir 2012:9).
Hon var ingalunda den första att presentera en dylik teori, men hennes term intersektionalitet
befäste teorin inom feminismen på allvar (Lykke 2009:106); termen härstammar från det engelska
ordet för korsning eller skärningspunkt, intersection, och Crenshaw föreställde sig en person som
ett kluster av korsningar eller skärningspunkter mellan olika identitetskategorier. Hon betonade
vikten av att tala mot exklusivism och marginalisering, utmana etablerade institutioner samt införa
radikala, politiska projekt där en lystrade till nedtystade röster. Detta gav diverse akademiska
discipliner nya intellektuella pussel att lösa gällande frågor om essentialism, exkludering och
komplexa identiteter (Nash 2008:2).
18

Intersektionalitetsteorin har sedan termens myntande varit på tapeten för genusvetenskapen.
Teorin omfattar studiet av skärningspunkterna och samspelet mellan olika identitetskategorier, som
kön, genus, social klass, ras, etnicitet, nationalitet, funktionsduglighet (Sky 2007:42–44), ”ålder,
religion och sexuell inriktning”. Sammanfattningsvis sammanstrålar olika identitetskategorier i
kombinationer som påverkar varandra på olika sätt. Teorin skapades för att utröna hur t.ex. ovan
nämnda identitetskategorier samspelar med varandra och tillsammans bidrar till identitetskonstruktionen i ”en 'mångfald av sociala, historiska och kulturella diskurser'”. Det handlar med
andra ord om en förståelse av identiteten som komplex och informerad av sociala strukturer, på ett
sätt där makt och förtryck sammanstrålar i individen/gruppen och inverkar på dynamiken mellan
hen/dem och andra. I kombination med feministisk och postkolonial teori bär intersektionalitetsteorin på potentialen att både identifiera, närmare utreda och omdana osynliggjorda och
normaliserade maktstrukturer som orsakar förtryck (Valkonen och Wallenius-Korkalo 2016:617).
Intersektionalitetsbegreppet har haft stor genomslagskraft i feministisk forskning både
internationellt och i nordiska sammanhang (Ledman 2012:32). Många inom den feministiska
forskningen har åberopat begreppet som en av genusvetenskapens främsta insikter och skiften
(Valkonen och Wallenius-Korkalo 2016:617), samt en av feminismens främsta bidrag till den
akademiska världen; de beskriver intersektionalitet som en ”gyllene standard”, ett tvärdisciplinärt
verktyg för identitets- och förtrycksanalys och som sådan viktig för feministisk och anti-rasistisk
forskning. Intersektionalitetsteorin har blivit ”'ett ledande feministisk paradigm'”: en kan t.ex. inte
diskutera begreppet ”universell kvinnlighet” utan att ta intersektionalitet i beaktande. Att enas om
att maktstrukturer råder över identitetskategorier och subjektiviteter, som redan i sig själva är
mångfacetterade, är bara början; det är en sak att tala om samverkan mellan identitetskategorier som
kön, ras, etnicitet, klass, funktionsduglighet och sexualitet, och en helt annan att få rätsida på hur
dessa kategorier är sammanflätade (Nash 2008:1–3).
I Sverige har diskussionen om intersektionalitet inom feministisk forskning varit aktuell
sedan början av 2000-talet, genom bland annat konferenser och Kvinnovetenskaplig tidskrift (Lykke
2009:111). Det finns ett flertal olika infallsvinklar på intersektionalitetsteorin. Den feministiska
författaren Nina Lykke menar dock att den gemensamma nämnaren för dem alla är tanken om att
olika identitetskategorier utgör dimensioner av det sociala livet som inte kan reduceras till separata
entiteter; Lykke poängterar att en komplex analys bör göras simultant av de olika kategorierna och
deras samverkan, i stället för att en börjar med att analysera t.ex. kön och först därefter ser till andra
kategorier (a.a.:106–108). Att betona endast en av identitetskategorierna inom den levda
erfarenheten är ofruktbart även enligt Brah och Phoenix (2004:76).
En feministisk, intersektionell analys bör sträva efter att skifta den konventionella
19

feminismens fokus från det normativa feministiska subjektet, det vill säga den vita
medelklasskvinnan (Brah och Phoenix 2004:78). Redan under 1970-talet ställde marxistisk
feminism sig emot den borgerliga feminismens systerskapstankar som inte tog klassamhället i
beaktande (Lykke 2009:111). Också den samefeministiska rörelsen tog sedan sin begynnelse i
början av seklet (Ledman 2012:82) ny sats under 1970-talet (a.a.:108). Ledman förklarar dock att
intersektionalitetsbegreppet har sina rötter i kritiken mot vita feministers rasifierade eller
privilegierade perspektiv, som felaktigt applicerats på icke-vita och/eller icke-västerländska
kontexter (a.a.:32).
Intersektionalitetsteorin tog sig konkret i uttryck i den debatt som mörkhyade, amerikanska
feminister förde. Det handlade här om missar gjorda på grund av en vit, västerländsk
medelklassfeminism och andra diskurser som inte ser fenomen utifrån ett könsmaktperspektiv.
Insikten om detta har t.ex. kommit från boken All the Women Are White, All the Blacks Are Men,
But Some of Us Are Brave av Hull, Scott och Smith från 1982 och Mohantys artikel Under Western
Eyes från 1988, vilka kritiserar att det som egentligen är vit, västerländsk medelklassfeminism
globaliseras och omtalas som något slags ”universellt systerskap” (Lykke 2009:109) – jag nämnde
redan Mohantys artikel i delkapitel 1.3. År 1988 var ett viktigt årtal också inom samefeminismen,
då kvinnoorganisationen Sáráhkká etablerades (Andrews, u.å.) – det går kort och gott att säga att
mycket var i rörelse inom det icke-vita samhället under denna tid.
En av många kritiska hållningar som kategorin ”kvinnor” och drömmen om ett ”globalt
systerskap” gett upphov till längsmed åren, framfördes på Womens Right's Convention i Ohio så
tidigt som 1851 i ett tal av Sojourner Truth, till en början en mörkhyad slav och senare en
kvinnorättsaktivist som kämpade mot slaveriet under 1800-talet. Truth utmanade ”den ahistoriska
och essentialistiska uppfattningen och konceptualiseringen av begreppet 'kvinnor'” som hegemonisk
grupp, genom att fråga: ”Ain't I a Woman?” – Är inte jag en kvinna? Som mörkhyad slav var det
ingen självklarhet att Truth kunde relatera till det kvinnorättsaktivisterna jobbade för. Truth
kritiserade könsproblematikerna i slavarnas patriarkala, sociala verklighet, och uppmärksammade
det subjektiva lidande som slavarna tvingades utstå i händerna på sina slavägare eller andra
vithyade, som vägrade erkänna sitt eget privilegium. Truth problematiserade också de
”sociopolitiska, ekonomiska och kulturella processer” som skapar annanskap, genom att påvisa hur
konceptualiseringen av ”identiteten” är bunden till maktstrukturer. Truths tal symboliserar för
eftervärlden ”det politiska subjektets historiska makt att utmana” normativt förtryck samt att skapa
nya insikter; hon demonstrerade ett dekolonialiserat sinne genom hur hon rörde upp diskussionen
om intersektionalitet (Brah och Phoenix 2004:76–77).
Att beakta multipla identitetskategorier som orsaksfaktorer bakom differentiering och
20

förtryck i t.ex. kvinnors liv, har ”avbrutit den inom feminismen homogena synen på kategorin
'kvinnor'”, vilken endast fokuserar på könsdifferentiering (Brah och Phoenix 2004:82). Enligt Mary
Keller (2005:84) kunde analysen av t.ex. det dubbla förtryck som sker både på grund av ras och kön
vara nyckeln till en mer omfattande religionsanalys, vilket är en viktig poäng också i förhållande till
min avhandling.
Det finns dock en del paradoxer gällande intersektionalitetsteorin. T.ex. har konsensus om en
begreppsdefinition av intersektionalitet och dess metodologi fortfarande inte uppnåtts, vilket satt
käppar i hjulet för teorins framfart (Nash 2008:3–5). Att uppfatta mörkhyade kvinnor som
intersektionalitetsteorins grundläggande och ”normativa” subjekt blir problematisk; det mörkhyade
kvinnosubjektet har främst använts för att belysa tillkortakommanden då vita feminister och
teoretiker sett till kön eller ras i stället för till bägge två i samspel – men en får heller inte glömma
ytterligare identitetskategorier som t.ex. sexualitet, nationalitet, etnicitet, språk, religion och social
klass, som likväl berörs av förtryck och differentiering (a.a.:8–9). Interna feministiska konflikter har
gett upphov till olika förgreningar, och inte heller så kallad black feminism, intersektionalitetsteorins ”grundmodell” om en så vill, är en ”perfekt” eller homogen form av feminism, utan har
likväl sina inre motsättningar (a.a.:8, 12).
Därutöver har betoningen av mörkhyade kvinnor som intersektionalitetsteorins ”normativa”
subjekt fördunklat hur intersektionalitet gäller alla identiteter, inte endast de marginaliserade och
icke-normativa identitetskategorierna. Identitetsformationer som helt eller delvis grundar sig på
privilegium – t.ex. vita, västerländska medelklassmän eller vita kvinnor – har ofta glömts bort i
diskussionen om intersektionella subjekt (Nash 2008:11–13). Intersektionerna berör dock också de
privilegierade: de vita, manliga, heterosexuella, funktionsdugliga medelklassmännen på toppen av
makthierarkin. Intersektionalitetsteorin tangerar med andra ord normativitet, samt de processer där
normen osynliggörs medan det icke-normativa lyfts fram som avvikande; normer gör vissa
identitetskategorier och kombinationer av identitetskategorier socialt accepterade i större
utsträckning än andra (Sky 2007:42–44).
Intersektionalitet kan hjälpa forskare att förstå sig på identitetens komplexitet samt hur
sociala normer och strukturer formar människors liv på olika sätt, genom makt, förtryck och
privilegium (Valkonen och Wallenius-Korkalo 2016:617). Att tillhöra vissa identitetskategorier kan
skapa privilegier på viss nivå och förtryck på en annan nivå i ens liv – privilegier och förtryck kan
sammanstråla i samma identitet (Brah och Phoenix 2004:80). Ta undertecknads identitet som
exempel; som vit och västerländsk åtnjuter jag privilegier, och även om jag som kvinna i ett
patriarkalt samhälle underordnas männen, är jag som vit kvinna mer privilegierad än icke-vita
kvinnor. Att jag är vit akademiker förser mig likväl med orättvisa fördelar som icke-vita
21

akademiker inte åtnjuter. Sexualitet, socioekonomisk situation och funktionsduglighet och så vidare
spelar på samma sätt in och väger upp ”summan” av ens identitet på olika sätt.
Genom intersektionalitet synliggörs också den maktdynamik som råder inte bara mellan
olika grupper, utan också internt bland gruppens medlemmar (Valkonen och Wallenius-Korkalo
2016:617). Även om jag etniskt är en finländare, uppvuxen och bosatt i Finland, är jag samtidigt
svenskspråkig i ett land som visserligen är tvåspråkigt enligt lag, men där svenskan i praktiken inte
innehar den status som den borde t.ex. hos myndigheterna. Det finska samhällsklimatet har, som jag
uppfattar det, blivit alltmer diskriminerande gentemot svenskspråkiga på grund av nationalistiska
strömningar, som har gynnat nationalistiska politiska partiers frammarsch. Språkfrågan har sedan
länge sått split mellan finländare.
Inom det akademiska arbetet är en både influerad och begränsad av sin situering. Vilka
kategorier en ser till beror till stor del på hur medveten en är; om en är medveten om genus och
maktstrukturer kring kön kommer en att vilja se till denna kategori – om inte, är en kanske
medveten om andra strukturer kring t.ex. ras, klass, religion, nationalitet, sexualitet eller ålder och
lyfter fram någon av dem i stället. Detta leder till en diskussion om vilka kategorier som är viktiga i
vart sammanhang och varför. I olika situationer blir vissa kategorier speciellt belysta; det är därför
viktigt att problematisera vilka kategorier som borde användas. Som forskare borde en se till hur
olika identitetskategorier blir relevanta i olika situationer, utan att frånse eller prioritera någon
enskild kategori totalt.
Nina Yuval-Davis (2006:201), professor i genus-, sexualitets- och etnicitetsstudier,
diskuterar frågan om vilka identitetskategorier, eller ”sociala divisioner” som hon kallar dem, som
borde finnas bland ens preferenser. Yuval-Davis (a.a.:202) hänvisar till Helma Lutz, som listat 14
intersektionella kategorier – även om listan givetvis kunde vara längre: ”genus; sexualitet;
'ras'/etnicitet; nation/stat; social klass; kultur; funktionsduglighet; ålder; bosättning/ursprung;
förmögenhet; Nord–Syd; religion; skede i den sociala utvecklingen”. Den triad av identitetskategorier som oftast är representerade inom intersektionell forskning är dock kön, ras och social
klass. Också jag själv upplever att nämna tre kategorier ofta betonas framom andra i mitt material.
Hur kan en gå vidare med detta delkapitels insikter? Sky (2007:26–27) föreslår två
intersektionella strategier: (1) ”Att verkligen lyssna där materialet, historien själv, faktiskt talar”
genom att se till sådana källor som förkastats på grund av diverse normer – här blir det viktigt att
öppna upp för en större mängd material samt att anta ett icke-normativt perspektiv i sina
frågeställningar, samtidigt som en är medveten om mångfalden som existerar och de normer som
ändå styr människors liv. (2) När icke-normativt källmaterial inte finns till hands, vilket tyvärr ofta
är fallet, bör en ”läsa texterna inte bara med den textproducerande eliten, utan också mot den”
22

– denna lässtrategi kallas postmodern, kritisk läsning och innefattar att lusläsa texterna ”mothårs”
på jakt efter olika uttryck av makt. Vad lämnas osagt och vad omnämns med nöd och näppe? Vilka
röster hörs inte?
Jag har själv velat lyfta fram icke-vita teoretikers och forskares källor i så stor utsträckning
som möjligt, samt lägga tonvikt på samiska forskare i den del av mitt material som direkt berör
samerna. Eftersom det rätt så långt varit samer som beskrivit sin förtryckta situation (Andrews,
u.å.), samt icke-vita som teoretiserat kring t.ex. intersektionalitet (Ledman 2012:32), råder det ingen
större brist på icke-vita perspektiv och material; de utmaningar denna agenda orsakar är dock att jag
aktivt bör vara medveten om mitt val av material, min egen situering och mina egna perspektiv.

2.2 Dekolonialisering
I de folkrättsliga definitionerna som gjorts av urfolk framgår deras förhållande till kolonialistiska
erövringar och kvarlevande kolonialistiska strukturer. Varje urfolks unika historia, sociokultur och
ekonomiska förhållanden gör det utmanande, om inte omöjligt, att finna en enda
världsomspännande definition av begreppet urfolk. Flera urfolksrepresentanter motsätter sig strävan
till att finna en enda definition, medan andra frikostigt använder sig av något av de bud som
cirkulerar,

när

de

önskar

föra

fram

ärenden

inom

urfolksrätt.

Den

internationella

arbetsorganisationen ILOs definition ur Konvention 169, ”allmänavtal om självständiga staters
ursprungs- och stamfolk”, är utbredd och välanvänd i urfolkssammanhang (Kuokkanen 2007b:142–
143):
I ILO-avtalets första artikel 'definieras det folk som urfolk vilken härstammar från mark eller område
och bebott det under erövring, nybygge (kolonialisering) eller då de nuvarande gränserna drogs';
detta med förutsättningen att 'folket har bevarat åtminstone en del av sina egna samhälleliga,
ekonomiska, kulturella och politiska institutioner' (Kuokkanen 2007b:143).

ILO-konvention 169 hävdar att ett urfolk är ett ”'stamfolk inom självständiga stater, vars sociala,
kulturella och ekonomiska omständigheter skiljer dem från andra sektioner inom det nationella
samfundet, samt vars status regleras helt eller delvis av deras egna sedvanor och traditioner'”
(Bastien m.fl. 2003:25). ILO 169 är i dagsläge det starkaste rättsliga skyddet för samerna, liksom
för alla urfolk världen över, t.ex. artikel åtta berättigar dem bland annat till att ”'kontrollera sin egen
ekonomiska, sociala och kulturella utveckling i så lång utsträckning som möjligt'” (a.a.:26).
Ofta är den kollektivistiska synen på urfolksidentiteten en gemensam utgångspunkt i
23

definitionen av urfolklighet. Denna kollektiva identitet anses härstamma från en specifik
lokalkultur. ”Genom att medvetet använda begreppet 'folk' betonas att det inte är frågan om vilken
som helst minoritet på statens område, utan om ett fristående folk, som har en egen, särskild
identitet, kultur, ett särskilt samfund och egna traditioner”, förklarar Kuokkanen. Ofta används
nämligen termerna ”minoritet” och ”(ur)folk” som varandras ekvivalenter, även om de inte är
synonyma; speciellt då vi talar om urfolk, är den historiska kopplingen till nationalstatens
territorium av annan rättslig kaliber. ”Urfolkens rättigheter skiljer sig med andra ord från mänskliga
rättigheter och minoritetsrättigheter specifikt på grund av sin kollektivistiska natur”, konstaterar
Kuokkanen. Även om samerna enligt finsk, svensk och norsk lag erkänts som urfolk, behandlas de i
praktiken ofta enligt minoritetsrätten, vilket givetvis är felaktigt (Kuokkanen 2007b:143).
2.2.1 Kolonialism och imperialism
Kort och koncist är kolonialismen en idélära och ett handlingsmönster, som föddes under den
europeiska renässansen och eskalerade i den europeiska imperialismens guldålder under 1800-talet.
Beroende på lokala omständigheter har imperialismen tagit till olika kolonialistiska metoder.
Frånsett detta är imperialismens och kolonialismens följder ofta likartade: ”assimilationspolitik,
rasism, diskriminering, samt utplånandet av de kolonialiserande folkens egen världsbild och
värderingssystem”. Oavsett kontext, bygger kolonialismen nämligen på tanken om vit, europeisk
överhöghet, och att denna överhöghet har rätt att underkuva icke-europeiska och icke-västerländska
folk och kulturer. Enligt idéläran är det till och med eftersträvansvärt att erövra främmande
landområden, utnyttja dess resurser och skapa en nybyggarkultur där (Kuokkanen 2004:143–144).
Enligt nybyggarkolonialismens logik ses land som en tillgång att utforska och därigenom använda
för nybygget eller i diverse utvecklingsprojekt av kolonialmakterna. För urfolket medför [denna
logik] upplösningen av [folkets] relation till landet och, slutligen, underminerandet av deras fortsatta
sociala och kulturella existens (Andersen m.fl. 2015:242).

Edward W. Said skiljer i sitt verk Culture and Imperialism från 1993 på imperialism och
kolonialism. Imperialismen omfattar maktinnehavarnas idévärldar och läror, vilka fungerar som
stödpelare för kolonialismen, som i sin tur omfattar invaderandet och ockuperandet av samt
nybygget på andra länders eller folks områden (Kuokkanen 2004:143).
Ledman hävdar den postkoloniala teorins relevans också i Norden; hennes grundantagande
är de facto att nordbor – i hennes fall svenskar – styrs av koloniala diskurser (Ledman 2012:29).
24

Kolonialismen tar sig i uttryck bland annat i normativ och osynliggjord vithet, som jag diskuterade i
föregående kapitel. Ahmed menar att det är svårt för den vita majoritetsbefolkningen, kategorin
”vi” i Norden, att se sanningen om sitt ”postkoloniala och imperialistiska arv” i vitögat (Dahl
2014:93).
Vetenskapliga analyser av kolonialismen i en nordisk-samisk kontext är en bristvara, på
samma sätt som diskussioner eller problematiseringar av nordisk kolonialism generellt. Ledman
tänker sig att det handlar om att de nordiska länderna inte hade någon framstående roll som
kolonisatörer på internationellt plan. ”Själva definitionen av svenskhet bygger på tankar kring
rättvisa, frihet och mänsklighet, vilket gör det svårt att acceptera skildringar av ett kolonialt förflutet
och en historia av förtryck, och kolonialismen har istället definierats som något som skett utanför
Sveriges gränser”, förklarar Ledman. Samtidigt förändrar detta inte det faktum att också Sverige –
liksom de övriga nordiska länderna – influerats av västerländsk, europeisk identitetskonstruktion
som bygger på koloniala och imperialistiska strukturer (Ledman 2012:29). Att ras som kategori och
kolonialism som arv är så frånvarande diskurser i Norden får grava konsekvenser för samerna, som
utsatts och utsätts för kolonialt förtryck och förtjänar upprättelse.
Också inom genusvetenskaplig postkolonial forskning har kritik riktats mot ovan nämnda
problematik. Begreppet ”nordisk exceptionalism” myntades av Loftsdóttir och Jensen med avsikt att
lyfta fram de nordiska ländernas problematiska vana att positionera sig utanför kolonialismen, samt
att se utvecklingen av sin nordiska identitet som fristående och frånkopplad från både den
europeiska identitetsutvecklingen och samtida globaliseringsprocesser (Andersen m.fl. 2015:240).
T.ex. vithetsforskaren Ylva Habel diskuterar om svensk exceptionalism som tar sig i uttryck i
ogiltigförklarandet av några som helst kolonialistiska eller rasistiska interna eller externa relationer
samt hyllandet av ”en lång historia av solidaritet” (Dahl 2014:87). Även om den exceptionalistiska
trenden var påtaglig redan i början av 1900-talet, var det framför allt i efterdyningarna av andra
världskriget som oskyldighetspåståendena i förhållande till kolonialismen etablerades som en del av
den nordiska identiteten. Genom en slags kollektiv förträngning av de gångna århundradenas
kolonialism, associerades frågor om ras och rasism till nationalsocialismen och dess säte i Tyskland,
som om det varit ett särfall av grymhet i Europas historia – i stället för att de europeiska staterna
skulle ha erkänt att rangordnande efter ras de facto varit ett inneboende karaktärsdrag hos den
europeiska världsmakten och Europa som konstitution sedan århundraden tillbaka, allt sedan
Upplysningen (Andersen m.fl. 2015:240).
Åsa Össbo, historiker, har skrivit om den så kallade ”Blue Water Thesis” i förhållande till
Sveriges roll i kolonialismen. Tesen handlar om den vedertagna nordiska uppfattningen om ”att
kolonialism endast kan äga rum bortom haven . . . kolonialiseringen inom samiska områden, som
25

konstruerats som obebodda periferier i utkanten av den svenska staten, har därmed osynliggjorts”
konstaterar Össbo (Andersen m.fl. 2015:241).
Keskinen m.fl. har i sin tur utarbetat begreppet ”medbrottslighet” (eng. complicity), för att
förklara och förtydliga de nordiska nationalstaternas roll i kolonialismen. Fennoskandia må spela en
perifer roll i kolonialismen på världsnivå (eventuellt frånsett Danmark), i jämförelse med de
europeiska kolonialmakterna, men gjorde sig inte mindre skyldiga till koloniala företag bland annat
genom att delta i nybyggarkolonierna eller missionen i de europeiska kolonialmakternas namn.
”Medbrottslighet hänvisar emellertid också till det faktum att de nordiska länderna 'generellt deltog
i produktionen av Europa som det globala centret och drog nytta av denna erfarenhet”, skriver
Andersen m.fl. (2015:240).
Om en tar till termer som rum och rumslighet, förefaller Nordens kolonialistiska rumslighet
lokalisera sig annorlunda än resten av Europa, medbrottsligheten till trots. ”Positioneringen och
historien hos ursprungsfolken – samerna och inuiterna – i de nordiska länderna påminner oss om att
medbrottslighet kanske inte är en avbildning av nordisk kolonialism som inkluderar alla”, påpekar
Andersen m.fl. Nordiska urfolk har, liksom urfolk globalt sett, fallit offer för ”mycket direkta
kolonialiserings- och exploateringsprocesser under historiens gång, i form av stölden på deras land
och naturresurser samt assimilations- och separationspolitik som bygger på rasifierade diskurser”,
förklarar Andersen m.fl. (2015:241). De nordiska nationalstaterna har dock både deltagit i de
europeiska stormakternas kolonialism och intern fungerat som kolonisatörer av sitt eget urfolk.
Kolonialismens tid är ingalunda över. Än i dag lever samerna i efterdyningarna av hur
kolonialismen fördärvat deras traditionella och lokala näringar. Exploateringen av Sápmi genom
gruvdrift, ”skogsbruk, hydroelektriska kraftverk och turism” är olika former av modern kolonialism
(Bastien m.fl. 2003:27). Kolonialismen är likväl livskraftig i form av nationalstaternas förpassande
av samerna från sitt traditionella territorium ”samt statliga interventioner som regleringar kring
[renskötsel] och språkpolitik, vilka begränsar samisk social praxis” – för att inte tala om ”det
koloniala arvet av ekonomiskt avbemyndigande och sociala tragedier” (Andersen m.fl. 2015:241).
Kuokkanen anser att:
. . . det [finns] litet erkännande av att även om det finns kritiska skillnader mellan de nordiska
staterna och koloniala nybyggarstater, bygger de nordiska staterna mycket väl på exploateringen av
Sápmi och vräkande [av samer] från deras traditionella territorium. Och liksom i de koloniala
nybyggarstaterna, kommer mycket av de nordiska staternas rikedomar från det samiska territoriet.
Kolonialismen är en existerade struktur i [det nordiska] samhället, och inte en förgången händelse
(Knobblock 2015:279).

26

Det är med andra ord oumbärligt för Sápmis överlevnad att förkovra sig i och råda bot på den
kolonialism som varit samt hur den fortlever i det samiska samhället (Kuokkanen 2007a:72). Om en
endast ser till samernas materiella levnadsstandard i samtid, kunde en förvilla sig att tro att samerna
undkommit kolonialismen (Bastien m.fl. 2003:28).
Generellt taget lider samerna inte av sociala problem, som fattigdom, arbetslöshet, hemlöshet eller
brist på hälso- och socialservice – inte på nära håll så mycket som många andra av världens urfolk i
den så kallade första världens länder som Kanada, Förenta staterna och Australien. Åtminstone delvis
är orsaken bakom detta den efterkrigstida integreringen av samerna i den nordiska välfärdsstaten
(Kuokkanen 2007b:147).

Ur denna synpunkt har kolonialismen fullbordat sitt syfte, ”genom att ideologiskt förkläda sitt våld”
(Bastien m.fl. 2003:28). Det är nämligen på grund av kolonialismen som samernas moderna vardag
knappt går att skilja från majoritetsinvånarnas. Trots det är analyser av t.ex. kolonialismens
inverkan på och följder för det samiska samhället få (Kuokkanen 2007a:84).
Den kanadensiska statsvetaren Peter Jull har påpekat, att trots att samerna materiellt har det
väl ställt i jämförelse med världens andra urfolk – samerna är högutbildade, arbetsförmögna och
politiskt engagerade på en nivå som få urfolk uppnår – har samerna folkrättsligt hamnat på
efterkälken. Samernas ”egna kulturella och politiska målsättningsprogram” har inte realiserats till
den grad som t.ex. hos Kanadas urfolk. Peter Jull menar, att en av orsakerna står att finna i samernas
blåögda tilltro till majoritetssamhället och dess myndigheter. Då Kanadas urfolk gått in för att
bygga

sina

egna

regeringssystem

från

gräsrotsnivå,

har

samerna

förlikat

sig

med

majoritetssamhällets regeringsformer. Samerna har helt enkelt valt en annan strategi i hopp om att
deras röster ska få bli hörda. ”Vid sidan om symboliskt erkännande har den samiska kulturella och
politiska rörelsen med andra ord uppnått minimalt litet, vilket av någon orsak verkar räcka för en
stor del av samerna” – de kanadensiska urfolken däremot kräver långt mer än symboliska gester
från myndigheternas sida (Kuokkanen 2004:153).
Psykiatern och filosofen Franz Fanons analytiska modell som beaktar de psykosociala
följder kolonialismen får, var banbrytande inom den postkoloniala forskningen. ”Hans modell för
fram t.ex. hur de [assimilerade] invånarna eller medborgarandelen är redo att gömma sig bakom
kulturens och privilegiernas 'vita mask'”, skriver Kuokkanen. Fanon talar om ”sinnets
kolonialisering”, ett omdebatterat koncept bland postkoloniala teoretiker; konceptet innebär
förintelsen av lokalinvånarnas egen livsåskådning samt tvånget att anamma eurocentrerade,
västerniserade värderingar och världssyner. Sinnets kolonialisering ger sig till känna främst genom
hur den samiska politiska kulturen och de politiska institutionerna formats av kolonialistiska
27

tankevärldar (Kuokkanen 2007b:150).
Kuokkanen tar till begreppet ”hegemoni” för att tydliggöra samernas samhällssituation.
Hegemonibegreppet innebär de handlingsmönster och maktens verktyg som nationalstaterna – allt
från myndigheterna till den enskilda invånaren – tar till, för att intala samhällsinvånarna att
maktinnehavarnas avsikter och strävan gagnar var och en. ”Dylik makt grundar inte sig på
maktutövning utan på subtila ekonomiska strukturers, utbildningssystemets och informationsmediers kontroll”, skriver Kuokkanen. De grupper som är av lägre rang i samhället anammar
maktinnehavarnas

riktlinjer som

om

de vore naturliga, och rekonstruerar omedvetet

”majoritetssamhällets begreppsliga och institutionella strukturer”. Med andra ord har också samerna
internaliserat majoritetssamhällets konventionella diskurser och värderingar till den grad att de
själva ser sin egen samiskhet och samiska kultur genom kolonialiserande glasögon (Kuokkanen
2007b:149): ”Den hegemoniska kontrollen har också för sin del hjälpt att skapa sådana
omständigheter i vilka pressen till anpassning och konformitet är stor”, förklarar hon (a.a.:150).
En motsvarighet till hegemonibegreppet går att finna i worlding-begreppet som myntats
Gayatri Chakravorty Spivak. Begreppet omfattar processen ”där den kolonialistiska diskursen
'ingraveras' i det kolonialiserade rummet”. Spivak exempliferar worlding-processen med t.ex.
”kartläggande”, det vill säga då kolonialmakten omdöper det koloniala territoriet på ett sätt som
skyler dess lokalhistoria och -kultur. Också i Sápmi har samiska ortsnamn omdöpts och platsens
kulturhistoria därmed skylts över. Men även mer subtila former av worlding brukas, t.ex. att enkom
garantera majoritetsinvånarnas representation (Kuokkanen 2007b:151).
Spivak påvisar att denna [representation] i många fall tvingat lokalinvånarna att syna och tolka den
för dem sedan tidigare bekanta kulturella, sociala, historiska och fysiska omgivningen ur
storsamhällets representanters ögon och . . . värderingsvärld. På detta sätt deltar lokalinvånarna
själva i förstärkandet av storsamhällets kontroll (ibid.).

2.2.2 Olika typer av kolonialt våld
Efter andra världskrigets slut uttalade sig FNs Generalförsamling 1946 om folkmord, då de
definierade begreppet som fråntagande av en hel folkgrupps rätt till existens. Chrisjohn, Young och
Maraums begrepp ”ordinärt folkmord” (eng. ordinary genocide) passar dock bättre in på bland
annat samernas situation (Bastien m.fl. 2003:26) – ett annat begrepp användbart begrepp är
”kulturellt folkmord” (Lewis 2015:132). Det folkmord som samerna utsatts för hade aldrig som
agenda att förinta hela det samiska folket, utan handlade i stort om assimilering: ”'. . . meningen
med våldet . . . är att förstöra en markerad kategori (en nation, stam, religiös sekt) som livskraftigt
28

samfund'.” (Bastien m.fl. 2003:26). Sápmi har under kolonialismens tidevarv uppspjälkats mellan
fyra nationalstater, som alla utsatt samerna för kolonialt förtryck (Kuokkanen 2007a:72) som
”assimilationspolitik, rasism, marginalisering och radering av [samiska] epistemiska grunder och
värderingssystem” (a.a.:84) samt övergivandet av samiska landområden (a.a.:72).
Utöver det direkta våldet som samerna utsatts för, finns det även indirekta våldsformer som
används mot samerna på mer subtil nivå än i dag: kulturellt våld (rasism), strukturellt våld
(påtvingade strukturer, statlig politik och myndigheternas agerande), epistemologiskt våld (kolonial
och imperialistisk praxis som skapar och forcerar koloniala normer) samt psykospirituellt våld
(förtryckandet av folkets världssyn). De indirekta våldsformerna tar sig i uttryck t.ex. genom
ogiltigförklarandet av urfolkets traditionella, ekonomiska, politiska, juridiska (ofta ”muntlig lag och
historiska rättigheter”) och religiösa system liksom ersättandet av dessa med majoritetssamhällets
motsvarigheter. På socialt plan ogiltigförklaras urfolkets kulturella övergångsriter, på intellektuellt
plan urfolkets språk och världsbild, samt på spirituellt plan religiösa ceremonier och kunskaperna
kring dessa. På psykologiskt plan orsakar både det direkta och indirekta koloniala våldet bland
annat posttraumatiskt stressyndrom hos urfolket (Bastien m.fl. 2003:26–27). De posttraumatiska
stressyndromen tar sig i uttryck bland annat i höga siffror i statistiken över självmord, sexuella
övergrepp och familjevåld; urfolkets illamående blir tydlig genom dylik statistik (a.a.:30).
Det epistemologiska våldet är kolonialismens främsta verktyg i osynliggörandet av sin
agenda, menar Bastien m.fl. (2003:28):
'Spivaks (1990) koncept om epistemologiskt våld erbjuder antagligen det bästa verktyget för att
förstå denna situation. Samisk episteme, deras kunskapssystem, har ersatts av kolonialt skandinaviskt
och andra europeiska system till den utsträckning att det skapat samiska subjekt med utländska
världssyner. En samisk person må tala samiskt språk flytande, men använder det för att uttrycka den
dominerande kulturens världssyn. Det samiska språkets överlevnad sammanfaller inte med den
samiska urfolkliga världssynens överlevnad' (ibid.).

Samtidigt är de samiska språkens utrotningshotade ställning ett akut problem inom Sápmi
(Knobblock 2015:278).
Skönjandet av urfolk som ”nobla vildar” eller som ett utdöende folkslag var tankar som
cirkulerade under början av 1900-talet, och är exempel på socialvetenskapligt epistemologiskt våld
(Bastien m.fl. 2003:25). Nomad- och internatskolorna, som under 1800–1900-talet förtryckte
samiskheten med allt vad det innebär, är dock ett av den nordiska kolonialismens resultatrikaste
maktmedel. Samebarnen avskildes från sin uppväxtmiljö i månader och tvingades in i
majoritetssamhällets kulturella värderingar och språkvärld (Kuokkanen 2007b:151). Samiska
29

traditionella utbildningssystem snärjdes till under början av 1900-talet genom tvånget att delta i
internatskolornas undervisning (Bastien m.fl. 2003:27).
I modern tid har samerna återtagit en del av kontrollen över utbildningssystemet via olika
samiska råd och styrelser, grundandet av det samiska universitetet för lärarutbildning samt genom
att kunna erbjuda språklektioner i samiska i ett flertal skolor i Sameland (Bastien m.fl. 2003:27).
Trots detta är den samiska representationen samt kunskapen om samisk historia, leverne, samiska
seder, bruk och samhällsstrukturer i läroböckerna och läroplanen ytterst bristfällig. Skolbarnen får i
stället ta del av ”stereotypa etnografiska presentationer i dåtidsform”. Avsaknaden av samisk
representation inom t.ex. läroböcker – men också på andra områden, som i politik och media –
skapar en ond cirkel, där samebarnens identitet liksom samisk kultur över lag försvagas.
Samebarnen har inga samiska modeller att spegla sig i, vilket är skadligt för deras självbild.
Okunskapen om samerna är givetvis även skadlig på ett bredare plan; samiska ärenden riskerar att
inte behandlas pragmatiskt och riktigt (Kuokkanen 2007b:152).
”I Finland har samernas ställning i utbildningssystemet och deras osynlighet i läroplanen
och läroböckerna inte diskuterats nästan alls”, menar Kuokkanen. Det finska utbildningssystemet
har sin beskärda del i undanröjandet ”av samernas egna kunskapsformer, värderingsvärld, historia
och världsbild” (Kuokkanen 2007b:151). I sin artikel Saamelaiset ja kolonialismin vaikutukset
nykypäivänä diskuterar Kuokkanen inte bara urfolks – i detta fall samers – förhållanden ur en
postkolonial infallsvinkel, utan bryter också ner följande vedertagna uppfattningar om Finland:
(1) att finländare lever i ett välfärdssamhälle, och (2) att finländsk utbildning är av världsklass.
”Bägge övertygelser representerar strävan till att integrera samerna i nationalstats-samhället, och
ingendera uppfattnings problematiska följder har hittills begrundats i forskning eller bland samer”,
anser Kuokkanen (a.a.:142).
Den bristande förståelsen hos finska myndigheterna för samer som del av ett kollektiv – som
ett eget folk – i stället för som enskilda individer, både vad gäller nationell politik och diskurs, får
problematiska följder (Kuokkanen 2007b:142). Det som gör situationen svår i samernas fall är att
välfärdsstatsideologin motarbetar samernas rättigheter: ”Den nordiska välfärdsstatssystemet grundar
sig å ena sidan på jämställdhetens och sociala konformitetens principer, å andra sidan på
individualism och fullständighet. Dessa principer står ofta i konflikt med rättsbegrepp”, hävdar
Kuokkanen. För den nordiska välfärdsstaten är koncept som ”individualism och social jämställdhet”
oumbärliga byggstenar i det ideala samhällets grundval. Samtidigt förbises samernas unika situation
som urfolk genom dylika koncept; utöver de rättigheter som tillfaller individen i välfärdssamhället
krävs kollektiva rättigheter specifikt för samerna för att erkänna deras urfolksstatus. ”Detta faktum
har fallit i skugga i den offentliga debatten, vilket kan vara delorsak till att samernas självstyre varit
30

svårt att förverkliga”, förklarar Kuokkanen (a.a.:148).
Samiska politiska framsteg har skett på den samiska epistemologins bekostnad. Trots att det
t.ex. går att tala om ett samiskt parlament, samiskt välfärdssystem och samisk utbildning, vilar inget
av dessa på en samisk grundval, utan bygger på majoritetssamhällets system (Bastien m.fl.
2003:28). Samerna i Finland, Sverige och Norge väljer ut representanter för Sámediggi, samiska
parlamentet, som har rådgivande makt i relation till staternas regeringar (Lehtola 2004:10). I stället
för att t.ex. samiska politiska och representativa institutioner som Sametinget eller Siidasystemet
skulle bygga på urfolkliga modeller, värderingar och utgångspunkter, följer de nu nordiska
regeringsmodeller, system och ideologier, som om dessa självklart vore de mest praktiska och
gynnsamma för samerna. I verkligheten behöver det inte alls vara så – snarare tvärtom, menar
Kuokkanen (2007a:78; 2007b:150–151).
Urfolkspolitiken har makten att synliggöra urfolket, samt att pressa statens politik – dock
endast inom ramarna för en kolonial diskurs och koloniala strukturer; för att skapa ett diskursivt
utrymme måste urfolket bli del av det system som diskurserna ingår i, vilket i praktiken innebär en
omformulering av identiteten och världssynen enligt majoritetssamhällets ramverk och normer. Ta
till exempel den västerländska tanken om ”rätten till land”, en diskurs som ständigt är på tapeten när
samerna diskuteras i majoritetsmedier, respektive den samiska tanken om att ”ingen kan äga land” –
det handlar om olika tankesätt ur olika kulturella världar som inte är förenliga utan att bygga
bryggor av förståelse. På samma vis som hos flera andra urfolk (Ledman 2012:40), hade samerna
ursprungligen inte hade något landegendomskoncept (Kyrölä 2017).
Inte bara är de samiska politiska institutionerna begränsade av majoritetssamhället när det
kommer till beslutsfattande makt, då majoritetssamhället fortfarande kontrollerar samisk
självbestämmanderätt; också de beslut som de samiska politiska institutionerna gör är informerade
av det samma patriarkala system som styr nationalstaternas politik (Kuokkanen 2007a:78).
Samernas rättigheter negligeras och kränks på grund av denna kollektiva ovetskap om och
likgiltighet mot kolonial historia, och upprätthåller således nuvarande koloniala makthierarkier det i
nordiska samhället. Kuokkanen (2007b:152) konstaterar att: ”I Finland bestämmer finländska . . .
[myndigheterna] om samiska ärenden. Om en tar i beaktande hur litet myndigheterna generellt taget
vet om samerna, finns det orsak att anta, att deras beslut grundar sig på ytterst bristfällig och ofta
förvrängd information”.
Problemen sprider sig som ringar på vattenytan; då majoritetssamhällets kunskaper om
samerna är så bristfälliga, är det lätt att korruptera och manipulera beslutsfattandet kring samernas
ärenden för maktinnehavarnas vinning, i enighet med hegemonibegreppet eller worlding-processen
som jag nämnde tidigare (Kuokkanen 2007b:152). ”Ärenden såsom hälsa, socialvård, utbildning
31

och andra ärenden gällande det interna samiska samhället negligeras ofta”, hävdar Kuokkanen
(2007a:78). Samernas händer är i situationen bundna: ”Om samerna inte förstås som urfolk, och om
deras nuvarande situation inte granskas i ljuset av den kolonialistiska historien, kommer de inte
heller i den offentliga debatten eller i storsamhällets vetskap anses vara ett säreget folk med egna
rättigheter” (Kuokkanen 2007b:152). Mot denna bakgrund ser jag min avhandling som ett politiskt
projekt, där jag i den akademiska kontexten vill synliggöra samiska perspektiv och den kolonialism
som samerna fallit och faller offer för.
Enligt Ledman är själva ”urfolksstatuset” en kolonial konstruktion och positionering, som
betonar det marginaliserade och avvikande vilket i sin tur formar urfolksrepresentanternas
möjligheter. Inom politiken måste urfolkets behov av autonomi och eget status nämligen ofta
motiveras genom särskiljandet av en gruppidentitet med eget språk, egen religion och kultur – här
kommer den strategiska essentialismen in. Strategisk essentialism handlar om att utnyttja sin
situering – t.ex. sin etnicitet – för politiska och sociala syften, som synliggörande eller för att erhålla
utrymme. Med strategisk essentialism följer enligt den postkoloniala teoretikern Trin T. Minh-ha
dock faran att ”cementera koloniala attityder och reproducera bilden av 'den Andra' . . . [samt]
konstruera skillnader som inte finns, eller bidrar till att heterogena grupper uppfattas som
homogena”. Enligt historikern Patrik Lantto har den strategiska essentialismens konsekvenser för
samerna bland annat varit marginaliserande och stereotypifierande genom en felaktig uppfattning
om att alla samer är renskötare (Ledman 2012:39–42).
2.2.3 Postkolonialism och dekolonialisering
Dekolonialisering och postkolonialism är termer som strålar in i varandra. Filosofie doktor MayBritt Öhman hävdar att dekolonialiseringen ursprungligen uppfattats handla om ”en formell process
för överlämnande och övertagande av den institutionella makt[en] [över] ett koloniserat område”.
Men i kontexten som samerna lever i – i Sápmi, samernas traditionella hemvist, samlever både
majoritetsbefolkningen som kolonisatörer och samerna som kolonialiserat urfolk – måtte
dekolonialisering omfatta mer än så, resonerar Öhman. ”Det handlar då om en långvarig process där
både koloniserad och kolonisatör behöver förstå den historiska kontexten och vilken betydelse den
har i nutiden, för relationer, identiteter, känslor”, skriver hon (Öhman 2012). Kuokkanen (2007a:73)
definierar i sin tur postkolonialism som ”den kritiska analysen och dekonstruktionen av koloniala
diskurser, praktiker och maktrelationer”, som enligt henne påvisar att kolonialismen bestått intill
denna dag.
Jag använder både begreppet dekolonialisering och postkolonialism, och med dem åsyftar
32

jag till samma sak eftersom bägge termer används i mitt material, ibland även synonymt. En kunde
tänka sig att begreppet postkolonialism uttrycker en teori, och att dekolonialiseringen i så fall
innebär hur en praktiskt brukar denna teori. Termerna befinner sig dock i gränslandet mellan teori
och metod, och det verkar inte finnas någon entydig konsensus åt varken det ena eller andra hållet.
Begreppet postkolonialism har mött motstånd bland urfolksteoretiker på grund av dess
konnotationer till en tid efter kolonialismen, trots att kolonialismen tvärtom är alltjämt närvarande
bland urfolken, t.ex. i konflikter mellan urfolket och nationalstaten om exploaterandet av
naturresurser på urfolkens traditionella territorium som är av kulturell betydelse för urfolken. Bland
annat av dessa orsaker tar många urfolksteoretiker avstånd från begreppet postkolonialism till fördel
för begrepp som dekolonialisering, dekonstruktion etc. (Kuokkanen 2007b:144). Både Kuokkanen
och Ledman (2012:30–31) sluter sig till en syn på postkolonialism inte som ett begrepp som
påpekar en linjär utveckling från kolonialism till postkolonialsm, utan som en påminnelse om att
den koloniala tiden inte är förbi; kolonialismen har normaliserats och osynliggjorts och kan därför
fortgå i samhället. För Ledman representerar begreppet postkolonial ett försök att nå bortom
koloniala identiteter och gränsdragningar, vilket även är utgångspunkten i min avhandling.
Sameteoretikern Veli-Pekka Lehtola anser att dekolonialiseringen bör ”behandla de subtila
former genom vilka kolonial makt har opererat på många olika nivåer” (Valkonen och WalleniusKorkalo 2006:617). Dekolonialisering handlar om att blotta, genomskåda och bryta ner
kolonialistisk makt i dess olika förklädnader, bland annat inom sociokulturella strukturer och
institutioner. Den kolonialistiska maktens verktyg som används kan t.ex. vara ekonomisk kontroll
och det tvång som ställs på urfolket att internalisera majoritetssamhällets eller kolonisatörernas
världsbild, kulturella modeller och regeringsformer. Framför allt utbildningsväsendet och
kunskapsproduktionen har gjort sig skyldiga till eurocentrism och kolonialism, och behöver härav
omorganiseras (Kuokkanen 2007b:146). Att kritiskt granska myndigheternas handlande ur ett
dekolonialiserande perspektiv i en strävan efter att förändra situationen till det bättre för samerna är
härmed önskvärt, inte bara i förhållande till utbildningen utan likväl majoritetssamhällets
exploatering av Sápmis naturresurser (Öhman 2012). I kapitel tre om samernas historiska bakgrund
vill

jag

därmed

syna

myndigheternas

handlingar

och

bestämmelser

genom

kritiska,

dekolonialiserande glasögon.
Postkolonialismen handlar också om att genomskåda kolonialistiska världsåskådningar och
socialt konstruerade kategorier samt vad de innebär; postkolonialismen ”synliggör den process i
vilka koncept som etnicitet, ras och kultur”, samt annanskap i förhållande till dem, myntas och
etableras. Vilken specifik mening tillskriver folk vissa binära motsatspar, som överordnad och
underställd, europeisk och icke-europeisk, vit och icke-vit eller färgad, asiatisk, mellanösterländskt,
33

västerländskt eller afrikanskt? Men postkolonial teori handlar inte bara om att synliggöra, utan om
att förstå något i sin kontext, ur ett historiskt och socialkonstruktivistiskt perspektiv. Postkoloniala
teorier utmanar den dominerande, hegemoniska förståelsen och diskursen; marginaliserade
identiteter lyfts fram och får tala, vilket skapar en annorlunda diskurs (Khan m.fl. 2007:230–231).
Postkolonialismens uppgift är att uppnå samhällelig jämställdhet genom att motverka rasism
och kulturism (kulturrasism) inom områden som utbildning, juridik, politik och arbetsmarknad.
Sedan 1970-talet har urfolk världen över upplevt ett etnopolitiskt uppvaknande, börjat kämpa för sin
självbestämmanderätt och rätten till sin traditionella tro, samt etablerat urfolkliga institutioner.
Kuokkanen menar att forskare av vägande skäl bör se till de urfolksdiskurser och -rörelser som i
tiderna befrämjat postkolonialismens framfart (Kuokkanen 2007b:145):
Om postkolonialismen kan sägas ha rötter i 1960-talets folkrättsrörelser och anti-rasistiska rörelser
samt i den så kallade Tredje världens självständighetssträvanden, härrör sig de politiska och
vetenskapliga diskurser som fötts bland urfolken ur ett behov av att få nationsstaternas regeringar att
erkänna de kollektiva rättigheter som urfolken [åtnjutit] innan kolonialiseringen (ibid.).

Tack vare postkolonial teori genomgår urfolksforskningen ett paradigmskifte: ”Framför allt kritiken
mot kolonialismen, analysen av samhälleliga maktförhållanden samt raserandet och övergivandet av
eurocentriska antaganden och synsätt förklädda som universalism, har befrämjat urfolksdiskursens
utformning och igenkänning”, skriver Kuokkanen. Medvetandegörandet av forskningens
västerniserade och eurocentriska utgångsläge har banat väg för urfolksteori och urfolkens röster
inom politiken, konsten och akademin (Kuokkanen 2007b:144).
Postkolonialismen omfattar också en kritisk granskning av akademin. Said, pionjär inom
postkolonialistisk forskning, diskuterar den postkoloniala infallsvinkeln som en kritik mot
västerländsk, klassisk vetenskap. Att koloniala strukturer fortfarande genomsyrar de nordiska
samhällena gör att en kan ifrågasätta hur nordiska vetenskapare klarar av att positionera sig utanför
strukturerna (Ledman 2012:30). Dekolonialiseringen har bemötts både av motstånd och förnekelse,
även inom akademin; t.ex. har historikern Jouko Vahtola förnekat kolonialismen i Sápmi:
T.ex. kritiserar . . . Vahtola inte bara prat om Lappland som koloni och föremål för imperialism, utan
konstaterar att: 'Det, att syd skulle erövra nord, är det inget fel på, om det inte heller ansågs vara det
under tiden för händelserna' . . . 'Samerna skulle inte på 1600-talet ha kunnat förbli ett åtskilt
sametrummornas, jaktkulturens och bondlurkens [heinäkenkän] land, som det nu är lätt att idealisera
och romantisera', skriver Vahtola i sitt verk Lapin valtaus historialisessa katsannossa från 1991
(Kuokkanen 2007b:146).

34

Vahtolas problematiska, kolonialistiska påstående hävdar att samerna behövde kolonialismen för att
kunna utvecklas in i moderniteten. Kuokkanen skriver: ”[K]ritiserandet av och motståndet mot
kolonialistisk analys [kan] hejda viktiga forskningsområden vid sina primfaktorer”. Samernas
kolonialiseringshistoria och de koloniala samhällselement som fortgår att existera har visserligen
forskats kring, men forskningen har inte burit frukt; aktionsforskningen har inte nått de resultat som
vore nödvändiga för att förbättra samernas situation (Kuokkanen 2007b:147). ”Jämfört med många
andra urfolk, hänger samerna och det samiska samhället på många sätt efter i den kritiska analysen
av kolonialiseringens och assimilationspolitikens inverkan på samesamhället och -kulturen, samt i
dekolonialiseringen och omorganiseringen av samesamhället”, argumenterar Kuokkanen (a.a.:148).
Tillsammans med Bastien m.fl. diskuterar Rauna Kuokkanen vad en utomstående
representant ur den dominerande kulturen kan göra för att förbättra urfolkens situation och
motverka kvarlevorna av kolonialismen. De anser att en öppen diskussion om epistemologiskt våld,
samt konfrontationen och skapandet av ett narrativ kring det koloniala arvet, är mest brådskande
(Bastien m.fl. 2003:35). Det är av yttersta vikt att ta urfolkens verklighet på allvar. Så kallade
överlevnadsberättelser öppnar upp möjligheter för helandet av kolonialismens skador hos urfolket;
genom urfolkliga överlevnadsberättelser har urfolket chansen att stiga ur rollen som ett offer, utsatt
för dominans och tragedi (a.a.:25). Samtidigt borde en se till det strukturella våldet och reflektera
kring sin egen situering: bidrar en explicit eller implicit till ett fortsatt kolonialt förtryck genom sitt
arbete – eller sin blotta närvaro i urfolkskontexten? Den icke-urfolkliga forskaren bör vara redo att
dekolonialisera sig själv och konfrontera sitt koloniala arv, för att kunna bryta den onda cirkeln
(a.a.:35). Det är något jag genom min diskussion om vithet samt genom min genomgång av den
samiska historien ur ett kolonialt perspektiv ämnar göra.
Att ty sig till kulturellt tillgängliga källor är steg ett i åminnelsen och bekräftelsen av den
kolonialism som urfolken genomlidit (Bastien m.fl. 2003:35). På detta sätt kringgår en problemet
med psykologiserandet av det kulturella-strukturella våld som riktas mot urfolket, samt frånsäger
sig ”den dominerande kulturens idealiserande eller diskriminerande projektioner” (a.a.:32). Härav
har jag i mitt material prioriterat samiska forskare och teoretiker samt urfolksteoretiker med
urfolksbakgrund i de utsagor som berör samerna respektive urfolken.
I helandet av den skada kolonialismen försakat urfolken, är den traditionella urfolkliga
kulturella kontexten ett oumbärligt hjälpmedel. Som forskare bör en se ”uttryck av det urfolkliga
självet och samfundet inte som retroromantisk folklore, utan som genomförbar, livskraftig och
kreativ kunskap för framtida generationer – suveränitet”, som motverkar eurocentrism och olika
former av kolonialt våld (Bastien m.fl. 2003:35). T.ex. Mari Boines urfolksmusik eller Ellen Marit
Gaup Dunfjelds schamanism samt andra samiska nyschamanistiska uttryck, kunde ses som dylika
35

kreativa, urfolkliga kunskapsuttyck.
Att uppvisa kontextuell och kulturell sensitivitet samt yrka vikten av tillit i sitt bemötande av
urfolket och deras situation är andra grundpelare i dekolonialiseringsprocessen (Valkonen och
Wallenius-Korkalo 2016:615). Dekolonialiseringen är en mångfacetterad process; också samerna
behöver delta i processen, t.ex. genom ”en kartläggning av den egna koloniala historien”, samt
bereda sig för att bearbeta det svåra och smärtsamma kollektiva minnet av kolonialiseringen. ”Ett
av dekolonialiseringens skeden är offerskapets och förlustens erkännanden och sörjande”, menar
Kuokkanen; om denna fas förbises blir det desto svårare att skapa en godtycklig analys av samtiden,
visualisera en dekolonial framtid samt rekonstruera och vidareutveckla samhället mot denna vision
(Kuokkanen 2007b:147).
Bastien m.fl. (2003:31–32) listar fyra helande metoder för kolonialiserade grupper: (1) att
erkänna kolonialismen och dess förödelse, samt låta denna kunskap leva kvar som ett kollektivt
minne, samtidigt som en låter all ilska och illvilja rinna av; (2) att ta till urfolkliga, traditionella
helande metoder; (3) att nå ut och ty sig till varandra, skapa en gemenskap med vilken en
konfronterar förtrycket; (4) att rekonstruera urfolkliga, traditionella koncept kring gemenskap,
sammanhållning och samfund. Jag diskuterar dessa fyra helande metoder i förhållande till samisk
kvinnlig kraftfrigörelse sammanfattningen.
Bastien m.fl. (2003:35) betonar även betydelsen av att bruka urfolkets språk i
sammanhanget. Språket fungerar inte bara som ett verktyg för kulturell hågkomst, utan också som
bekräftelse av och ett uttryck för urfolket och det urfolkliga självet. Språk bär på makt (se t.ex.
Foucault 1976 eller Butler 2011) att t.ex. betona, sammanlänka och osynliggöra. Av denna orsak
lyfter jag i min avhandling fram t.ex. samiska begrepp med koppling till den traditionella samiska
tron, samiska gudanamn samt samiska orts- och platsnamn, för att synliggöra de orter som är del av
Sápmi, och präglas av en samisk historia, även om nationalstaterna ersatt de samiska ortsnamnen.
I sammanhanget bör påpekas, att det faktum att jag författar min avhandling på svenska blir
exkluderande i olika samiska och nordiska rumsligheter, där min avhandling kunde ha något att
bidra med om det inte vore för språkbarriären som skapas. Att använda svenska för att beskriva
samernas förehavanden i blir ohjälpligt kolonialiserande, speciellt med tanke på att samiska språk
sedan kolonialiseringen varit underställda och influerade av nationalstaternas officiella språk
(Lehtola 2004:14), samt att utrotningen av de samiska språken historiskt ansetts ha en
”kultiverande” effekt på samerna (a.a.:34). Om jag kunde mer samiska, skulle jag givetvis använda
fler samiska begrepp för att beskriva samiska ting. Den samiska litteraturvetaren Lehtola gör en
viktig poäng gällande språk och översättning; det handlar inte bara om ett annat språk, som finner
motsvarighet till våra termer och begrepp, utan om ett annorlunda tankesätt i sin helhet. Språk är
36

inte bara ett kommunikationsmedel, det förmedlar också kulturella element (a.a.:14).
Språkbarriärer skapas också mellan samer ur olika samiska eller nordiska språkkulturer, då
de författar samiskt material på ett språk som inte är tillgängligt för alla samer. Inom det samiska
samhället råder viss polemik kring användningen av nordsamiskan – det samiska majoritetsspråket
– som ett slags officiellt eller ”allmänsamiskt” språk, på bekostnad av de övriga åtta samiska
språkvarieteterna. Flera av de samiska språken är nämligen utrotningshotade, och åtnjuter inte det
juridiska skydd som nordsamiskan till viss del erhållit på grund av sin utbredning (Ledman
2012:68). Språkfrågan skapar splittringar inom den samiska gruppen, där alla inte ens kan tala
samiska (a.a.:124). Det finns mycket mer en kunde säga om detta ämne, men jag får lov att spara
den diskussionen till en annan gång.
2.2.4 Kolonialismen och patriarkatet i symbios
Valkonen och Wallenius-Korkalo lyfter fram dekonstruktionen av patriarkala mönster som en
fundamental del i dekolonialiseringen av det samiska. De hänvisar till Rauna Kuokkanen, som
menar att för att dekolonialiseringsprocessen ska vara uttömmande, behövs en dekonstruering av
patriarkala system och praktiker (Valkonen och Wallenius-Korkalo 2006:616); nyckeln till att förstå
kolonialiseringsprocessen är att erkänna patriarkala strukturers centrala roll i kolonialiseringen,
förklarar hon (Kuokkanen 2004:144).
Det går att dra flera paralleller mellan urfolkens och kvinnornas erfarenheter och
samhällssituation i västvärlden, eftersom kolonialismen och patriarkatet som förtrycksstrukturer är
så lika till sin karaktär och sina tillvägagångssätt. Följaktligen är också feministisk respektive
postkolonial analys besläktade till sin teori och praxis (Kuokkanen 2004:151). Patriarkatet och
kolonialismen lever i tät symbios med varandra; för att kunna rucka på det ena eller det andra
förtryckssystemet, bör en som forskare kunna se till denna symbios och utforska dess historiska
rötter. Bland annat Andrea Smith lyfter fram sexismen och det könade våldet som både
patriarkatets, vithetens och kolonialismens resultatrikaste metoder (Kuokkanen 2007a:86).
Den franska feministiska filosofen, språk- och kulturvetaren Lucy Irigaray har argumenterat
för att kvinnor inte ska söka att bli som normativa män, utan skapa egna strukturer och modeller,
samt anta nya utmaningar och kamper. På samma vis bör också urfolk söka sig bortom koloniala,
patriarkala ramverk som utgör den så kallade ”maktens fälla”, och genom feministisk analys nå de
dekolonialiserande strategier de eftersträvar (Kuokkanen 2007a:84–85); en kritisk feministisk
analys av den patriarkala hegemonin kan vara ett verktyg för att begripa sig på koloniala processer.
Samtidigt kan det föra samerna framåt i sin kamp om rätten till självstyre (Kuokkanen 2004:144)
37

och hjälpa att belysa samiska kvinnors roll i historien och nuet. Liksom inom den historiska
vetenskapen, har kvinnoperspektiv negligerats i samisk kontext (Kuokkanen 2007a:83–85).
Postkolonial feministisk analys har som uppgift att dekonstruera rasifierade, klassifierade,
etnofierade, könade, sexualiserade strukturer, både globalt och nationellt (Kuokkanen 2004:151).
Tack vare kritiken som riktats av postkolonial feminism mot imperialistiska och patriarkala
strukturer, har en mer nyanserad förståelse av identitets- och könskonstruktion i en kolonialistisk
kontext uppnåtts (Kuokkanen 2007a:83), vilket också blir tydligt i min avhandling. Postkolonial
feminism har kunnat bidra med mer raffinerade analysmetoder som beaktar socialt kön och dess
mångfacetterade roll i ”kolonialistiska och imperialistiska processer” (Kuokkanen 2004:151).
”Tidiga postkoloniala feministiska kritiker som Chandra Mohanty, Gayatri Spivak, Himani
Bannerji och Sara Suleri” (Kuokkanen 2004:151) har lyft fram den könade skillnaden mellan
kvinnors och mäns upplevelser av kolonialismen. De menar, att om en inte erkänner könsskillnaden,
reproducerar en endast de patriarkala modellerna av suveräniteten, trots antikoloniala försök.
Urfolkskvinnor blir dubbelt förtryckta och mångfaldigt marginaliserade på grund av sin
subjektsposition och situering; på samma sätt som mörkhyade kvinnor förtrycks samiska kvinnor
som ”icke-vita” och i egenskap av att vara kvinnor (Kuokkanen 2007a:83).
Av vikt i dekolonialiseringsprocessen är, att på allvar begrunda samiska kvinnors situation
och livsmöjligheter, vilket omfattar mer än en analys av den traditionella könsrollen. Kolonialismen
och patriarkatet formar urfolkets vardag genom historien fram till denna dag, varav en förståelse för
kolonial och patriarkal politik, seder och bruk är oumbärligt i dekolonialiseringen och skapandet av
ett självstyre som gynnar hela det samiska samhället, i stället för en liten samhällselit (Kuokkanen
2004:148). Av denna orsak har jag valt att i kapitel fyra om samefeminism lyfta fram bland annat
kvinnovåldet inom det samiska samhället.
Kuokkanen anser att det i samernas fall framför allt är laestadianismen som borde synas
genom feministiskt kritiska glasögon. Kristendomen och senare laestadianismen skapade en
maktobalans mellan de binära könen i det samiska samhället; i en laestadiansk kontext blir
obalansen framför allt påtaglig i tabustämplandet av den kvinnliga sexualiteten, liksom av sex i
största allmänhet. Kuokkanen menar att laestadianismens normverk försvårar kvinnans position i
det samiska samhället. När det kommer till samiskt välmående och identitetskonstruktion är
laestadianismen en av de springande punkterna. Valkonen och Wallenius-Korkalo ”ser
laestadianismen som en del av de komplexa koloniala relationer som strukturerar självförståelsen,
mentala och samhälleliga strukturer samt normer i samiska samfund och därmed deras vardagsliv”
(Valkonen och Wallenius-Korkalo 2016:616).
Kolonialismen och patriarkatet är inte endast de samiska kvinnornas last och stötesten, utan
38

får negativa följder för hela det samiska samhället, vilket blir påtagligt i nivån av lidande på grund
av mental ohälsa, ”självhat och identitetskris”, sociala problem som alkoholmissbruk och våld, som
inte bara river sönder familjer, utan hela det samiska samfundet (Kuokkanen 2004:148). Om en
endast skrapar patriarkala och kolonialistiska strukturer på ytan, kan en bli lurad att tro, att männen
drar fördel av förtrycksstrukturerna. Sanningen är att endast en minoritet av män, som sammanfaller
med en normativ ”machomanlighet”, gynnas. Det här perspektivet lyfter jag fram i delkapitel 4.3.

2.3 Att kombinera intersektionalitet och dekolonialisering som perspektiv
Då postkolonial teori har kritiserats för sin oförmåga eller ovilja att gå bortom manliga intressen
och maktstrukturer genom att inkludera feministiska perspektiv, menar Ledman att inkluderandet av
intersektionalitet som ytterligare perspektiv i analysen är ett sätt att kringgå problemet.
Intersektionalitet handlar som sagt om att olika maktstrukturer och identitetskategorier befinner sig i
symbiotiskt förhållande till varandra, och att en inte kan göra en fulländad analys utan att ta i
beaktande intersektionerna mellan olika identitetskategorier (Ledman 2012:32). Också Anne
McClintock har föreslagit att en intersektionell, postkolonial analys av kolonialism kunde utföras
med t.ex. ras/etnicitet, genus/kön och klass som intersektionella kategorier, eftersom dessa
kategorier existerar i ett motsägelsefullt förhållande till varandra (Brah och Phoenix 2004:80).
Kuokkanen (2007a:73) förespråkar en sammanslagning ”av urfolkliga och feministiska
diskurser” för att å ena sidan motverka de missuppfattningar om feminismen som råder inom
urfolkssamhällen som Sápmi, samt å andra sidan fördjupa förståelsen för hur kolonial praxis och
patriarkal praxis är sammanflätade i varandra, historiskt och i samtid. Här passar samefeminismen
in; jag dyker in i det samefeministiska perspektivet i kapitel fyra.
I sin postkoloniala feministiska metodik stöder sig Khan m.fl. (2007:231) på Reimer
Kirkham och Andersons fyra punkter för postkolonial feministisk teori: (1) att använda ett analytiskt
ramverk för att kunna greppa intersektionella identitetskategorier samt hur maktförhållanden och
samhälleliga konstruktioner av dessa formar individers liv och upplevelser; (2) att i sin analys
använda den så kallade ”trattmetoden”, det vill säga ”gå från det specifika till det generella”, från
individens levda erfarenheter till historiska, nutida, sociokulturella, könade, politiska och
ekonomiska samhällsstrukturer, och koppla ihop dessa sinsemellan; (3) att föra fram
marginaliserade och nedtystade röster i sin forskning; samt (4) att idka ”transformativ” forskning
som jobbar för jämställdhet och social förändring. I min avhandling vill jag uppfylla dessa fyra
punkter. Reimer Kirkham och Andersons modell producerar i bästa fall ”transformativ kunskap”,
som kan omvandlas till praxis och politiska riktlinjer. Modellen tangerar centrala element inom
39

kritisk feministisk forskning, såsom ”reflexivitet, ömsesidighet, transformativ forskning”, men tar
steget vidare genom att omkonceptualisera elementen så de tar intersektionellt förtryck i beaktande.
”En intersektionell infallsvinkel applicerad i förbindelse med feminism och postkolonial
teori erbjuder sätt att igenkänna, utforska och potentiellt förvandla förtryckande strukturer, som
annars kan förbli osynliga eller normaliserade”, skriver Valkonen och Wallenius-Korkalo
(2016:617). Även om det samiska samhället kan uppfattas vara homogent för en utomstående,
präglas det – liksom den samiska identiteten – av mångfald. Det blir viktigt att se till denna
mångfald också när det kommer till kultur, tradition och subjektspositioner. ”Kontextuell och
historisk medvetenhet efterlyser känslighet, en kritisk insikt om att en inte bör göra någon kategori
– samisk identitet, religiositet, genus – till den enda referensramen när en arbetar med samerna”,
konstaterar Valkonen och Wallenius-Korkalo. Varje kontext har sina egna säregenheter, vilket en
som forskare bör medvetandegöra (a.a.:624).
Själva produktionen av ett dylikt material som det som t.ex. Valkonen och WalleniusKorkalo (2016:618) bidragit med, det vill säga intervjuer om samiska kvinnors erfarenheter av
laestadianismen, blir på sätt och vis dekolonialiserande: ”Kvinnornas berättelser formar ett motnarrativ [counter-narrative] till både laestadianismens och samiskhetens hegemoniska narrativ, samt
exemplifierar verbal historia bortom det koloniala ramverket”. Valkonen och Wallenius-Korkalo
väljer att se både den samiska kulturen och laestadianska rörelsen som ”överlappande kulturella
ordningar” vilka deras informanter relaterar till på olika sätt: ”Intersektionalitet förmår oss att
utforska hur individuella subjekt anpassar sig till och förhandlar maktladdade sociala relationer
samt de villkor de är inbäddade i”, förklarar de (a.a.:617).

2.4 Etnicitet, etnocentrism och stigmatisering
Den samiska etnologen Christina Åhrén använder i sin doktorsavhandling det etnologiska konceptet
”identitetskonstruktion”, en 1990-talsterm (Åhrén 2008:34) som kopplar till Åhréns intersektionella
perspektiv; ens självuppfattning och identitet, liksom ens förhållande till olika normer och
värderingar, är summan av ett kluster av identitetskategorier som påverkar varandra på olika sätt i
mötet med omvärlden, i den kontext en lever i. Tid och rum styr våra möjligheter till vem vi kan
och vill vara; vi är alla en del av ett sammanhang, och spelar olika roller i dess helhet. Ens
självuppfattning sätts på prov av samhället omkring en, genom upplevelser som bekräftar eller
diskrediterar identiteten (a.a.:16–17).
En väsentlig identitetskategori i denna avhandling är etnicitet. Samerna kategoriseras av
omvärlden som en säregen etnisk grupp, och genom sin etnopolitik har samerna likväl själva skapat
40

en bild av det etniskt samiska (Åhrén 2008:18). Allmänt definieras etnicitet enligt ens gemensamma
sociokulturella bakgrund, samt ens interaktion och gruppidentitet som folk; det handlar om en
medvetenhet om det gemensamma för en grupp, den delade identiteten och kulturen – något som
åtskiljer etniciteten från andra grupper. Detta omfattar både genetiskt och andligt släktskap (t.ex.
enhet, lojalitet), samt innehavandet av kunskap om detta släktskap, dess ursprung, historia och
kulturella traditioner. FNs Kommission om Mänskliga Rättigheter och ILO-konventionen 169
tillskriver ursprungsfolken rätten att definiera sina etniska medlemmar, någon som i dag också
gäller samerna enligt lag (Lehtola 2004:87).
Enligt Åhrén definieras ens etnicitet efter karakteristik, härstamning eller kultur. Samtidigt
är dessa definitionskriterier problematiska på grund av deras potentiella essentialism, det vill säga
att etnicitet skulle uppfattas som något medfött och oföränderligt (Åhrén 2008:18). Rauna
Kuokkanen ser i stället den samiska identiteten som johtti, ”migrerande”, det vill säga någonting
föränderligt, en process (Lehtola 2004:86). Samerna har i dag sammansmultit så pass mycket med
majoritetsbefolkningen att de aktivt behöver välja sin samiska identitet. Både ens rötter och
individualitet är viktiga i denna process (Åhrén 2008:147–148). Genom dekolonialiserandet av
samernas historia och samtida situation, vill jag se den samiska kvinnoskapet och nyschamanismen
som en gränslandsidentitet – mer om detta i den avslutande diskussionen.
Identiteter i ständig utveckling är svåra att definiera, men rent teoretiskt behövs ändå ibland
en definition av olika etniciteter (Lehtola 2004:86). Problematiken med definitionen av vem som är
same går hand i hand med svårigheterna i att räkna samernas antal; antalet samer är beroende av hur
”same” definieras som identitet (Ledman 2012:67). I Finland, Sverige och Norge definieras
samiskhet i dag genom samiskt ursprung och samisk språkkunskap liksom självidentifikation. I
Ryssland handlar den samiska identiteten endast om självidentifikation (Kuokkanen 2007b:143).
Det gäller att själv tala samiska eller att vara barn eller barnbarn till någon som gör det. Det är i dag
samepolitikens prioritet att återuppliva och bevara de samiska språken, av vilka flera hotas av
utrotning (Ledman 2012:67–68). De samiska språken är djupt rotade i samisk kultur; det handlar
med andra ord inte bara om språkbevarande, eftersom språken kunde anses vara ”en av de viktigaste
enande solidariska elementen i ett samhälle”. De speglar en kulturell verklighet (Lehtola 2004:87).
Etniska markörer som traditionell klädsel, renar, slöjd, språk eller samiska namn kodas som
meningsfulla för samerna – men en ska inte låta sig luras till att tro att dessa representerar allt som
är av betydelse för samerna. Speciellt mediers etniska markörer förefaller ofta blinda för
heterogenitet och historisk kontext. Markörerna får olika laddning och betydelse över tid: t.ex. har
jojken, den samiska musiktraditionen, gått från att vara ”fyllesång” eller ”djävulsdyrkan” under
tvångskristnandets era till att uppfattas som ”samisk folkmusik” i samtid (Ledman 2012:42–43). De
41

samiska språken som kallades utdöende i början av seklet kallas i dag modersmål och den
stigmatiserade kolten har blivit nationaldräkt (Åhrén 2008:64).
Den amerikanska sociologen William Graham Sumner myntade 1906 begreppet
etnocentrism, för att beskriva hur individer utgår endast från sin etnokultur, sin personliga position
och sina upplevelser i skapandet av sin världsbild; dessa individer anser att deras normer och
värderingar är de enda rätta och giltiga, så till den grad att de borde gälla för alla (Åhrén 2008:20).
Den enade fronten i etnopolitiken döljer heterogeniteten inom den samiska gruppen, eftersom
endast vissa kulturella kompetenser och samiska stereotyper synliggörs i en etnocentrisk process
(Åhrén 2008:149). Kolten, jojken och renen (a.a.:167) fungerar som samhörighets- och kulturella
symboler som skiljer den samiska gruppen från omvärlden (a.a.:152), men eftersom den samiska
symbolvärlden och de etniska markörerna ordnas hierarkiskt, med traditionalitet och ursprunglighet
som parametrar, blir de exkluderande (a.a.:20, 167). Osämjan inom det samiska kollektivet blir
tydlig i minoritets- och etnopolitiken, där samerna inte bara för en kamp mot det omgivande
samhället för att bli hörda, utan olika samiska grupper även internt kämpar om vems röst som ska
bli hörd (a.a.:13). Det går t.ex. att skönja etnogeografiska splittringar bland samerna; en del röster
talar om hur nordsamerna är mer ”autentiska” samer på grund av att språk- och kulturgränserna mot
omvärlden är tydligare, medan andra röster höjs för att sydsamerna är ”mer äkta” på grund av sin
renkultur (a.a.:160). Men även om samiska symboler skapar splittring i den etnocentriska debatten,
sammanbinds fortfarande de flesta samer av vissa specifika symboler, t.ex. flaggan, släktens
betydelse och drömmen om ”det enade Sápmi” (a.a.:181).
En problematik som Ledman påpekar att fortfarande är värd att ta i beaktande, är spänningen
mellan att erkännas som same versus att vara icke-normativ same (Ledman 2012:82). Omvärldens
syn på etniska markörer har stor inverkan t.ex. inom politik och media, eftersom etniska markörer
lätt hänt omvandlas till stereotyper för omvärlden (a.a.:44–45). Samernas traditionella
sammankoppling med nomadlivet i fjällen, renskötsel och det samiska språket blir besvärlig, då
unga samer i dag mer sällan passar in i denna bild av det samiska (Lehtola 2004:86).
Etnocentrismen har frodats i kölvattnen av samernas historia, som kännetecknas av den vita
majoritetsbefolkningens sekellånga segregerings- och assimilationspolitik, rasism, rasteorier och
stigmatisering av samiskheten (Åhrén 2008:183), genom påståendet att samerna som ras var
underordnad den vita överhögheten. Diskrimineringen mot samerna inskränkte avsevärt deras
handlingsutrymme och valmöjligheter (a.a.:48). Internaliseringen av stigmat skapade ambivalenta
känslor i samerna, då de började se ned på sig själva och det samiska. Situationen ledde till
diskriminering inom det samiska kollektivet; samerna tog för vana att trycka ned dem som var mer
stigmatiserade än de själva, vilket normaliserade omvärldens diskriminering (a.a.:184).
42

3 Samernas historia och etnopolitiska utveckling i Norden
Under 11 000–10 000-talet f.v.t. följde de första folken, som jagade ren och älg, med den smältande
inlandsisens rand upp till norr, mot Fennoscandia. Forskare är i dagsläge försiktiga med att tala om
ifall folken kom från öst eller väst; det talas dock om en migration norrut mot Ishavet, samt om
migrationen från öst till nuvarande finländska områden. Folken bildade i rask takt kulturella zoner
på de nya områdena och levde sida vid sida, spridda över hela det finländska området redan under
årtusendet efter istiden – motsägande tidigare forskning som antagit att stora områden dåförtiden
ännu var obebodda. Det samma kunde antas beträffande de svenska områdena och Kolahalvön;
dessa landmassor var jämt befolkade, även om befolkningen var liten (Lehtola 2004:19).
Samernas traditionella kultur har väckt många frågor om folkets ursprung. Norska
arkeologer har lyckats skapa en bild av den samiska kulturens karaktäristik redan från 800-talet
f.v.t., främst genom fynd som människoskallar, men också ornament, ben och hjorthorn som
använts som bruksföremål, samt kvarlevor av renskötseln (Lehtola 2004:20–21). Omarbetningar av
historieskrivningen görs i takt med rönen av nya arkeologiska fynd (Skietla 2013).
Genom mötet med agrikulturen urskildes det samiska nomadlivet ur mängden under
bronsåldern, 2000 f.v.t. (Lehtola 2004:20). Samebefolkningen gjorde sig känd bland annat för
skinntälten de bebodde, samt med tiden för sin huvudnäring, vildrensjakten (Skeitla 2015);
vildrenen hade i och med förändringarna i klimatet sökt sig till allt nordligare breddgrader, och blev
en populär jaktfångst 1800–900 f.v.t. (Samer – ett ursprungsfolk i Sverige 2013). Det samiska folket
skapade sin egen samhällsorganisation, siddjasamhället, som uppdelades i så kallade siidor – det
vill säga avgränsade jakt- och fiskeområden som huserades av två till tre familjer (Skeitla 2015).
Siidan var en slags ”permanent socioekonomisk och politisk institution”, ett bybosamfund som
erbjöd aktiviteter och tilldelade rättigheter åt sina medlemmar. På siidans land- och vattenområde
hade ingen annan än dess invånare rätt till tillträde, om det inte gällde affärer eller giftermål
(Lehtola 2004:23). Siidan påvisar det samiska samhällets kollektivistiska ideologi; lojalitet mot
siidan krävdes i alla lägen av dess medlemmar, och siidans styrka låg i antalet medlemmar, eftersom
ärenden

sköttes genom

röstning

på

siddjasamhällets

stämmor

(Åhrén 2008:107–110).

Kolonisatörerna, som senare tog över, antog felaktigt att samerna inte hade något strukturerat
samhälle. Lehtola beskriver hur samerna senast under Vikingatiden började bygga vintertillhåll, så
kallade ”vinterbyar” för större samfund. De största vinterbyarna besöktes av köpmän, och senare
också skatteindrivare och statliga tjänstemän. Under 1000-talet påbörjade samerna även pälshandel,
vilket gjorde dem kända som ”vildmarksleverantörer” bland romarna (Lehtola 2004:22–23).
Historiskt finns det många verk som skildrar samerna – men däremot ytterst få som samerna
43

själva författat om sin egen kultur (Bäckman 1982:126; De skrivna orden). Lehtola hävdar att
samerna är Europas mest studerade folkslag (Lehtola 2004:5); skrifternas struktur, tematik och
agenda, samt hur samerna avbildats, påverkas dock starkt av skribenternas sociokulturella bakgrund
(a.a.:16).
De tidigaste utsagorna om samerna som ingår i modern nordisk historieskrivning bygger på
verk, som kommit till först efter renässansen. De få verk som tros behandla samerna, daterade innan
1500-talet, exotiserar och främmandegör samerna, samt förpassar dem till en rumslighet bortom
gränserna för det ”civiliserade samhället”. Utan personlig erfarenhet delger flera av författarna
hörsägner; bland annat väckte utsagorna om samernas könsneutrala jakttradition häpnad (Samer –
ett ursprungsfolk i Sverige 2013). ”Den som vill utforska den samiska religionen får lägga ett
pussel, där olika källor ger olika information med olika grad av trovärdighet” (Kroik c, u.å.).
En av de tidigaste källorna som antas behandla samerna härstammar från romaren Publius
Cornelius Tacitus, 98 e.v.t. (Samer – ett ursprungsfolk i Sverige 2013). Liksom andra dåtida
skribenter blandade Tacitus verklighet med myt. I sitt verk Germania skrev han om samerna som
primitiva vildar, vilket var typiskt för tiden (Lehtola 2004:16). Samerna, ”fenni”, var enligt honom
ett djuriskt, fattigt folk som sov på marken, bodde i kojor, klädde sig i skinn, inte hade ordentligt
boskap och åt enkla örter (a.a.:22; Samer – ett ursprungsfolk i Sverige 2013). Tacitus var dock
originell i sin beskrivning av jakten bland samerna (Lehtola 2004:16); han skildrade hur både
samiska män och kvinnor jagade med pil och båge, samt hur de trots sitt enkla liv utan ägodelar
framstod som lyckliga. På denna tid livnärde sig samerna på jakt, fiske och samlade vad skogens
växtlighet hade att erbjuda under olika årstider. De levde främst som skogssamer och jagade
vildrenen, vilket innebar en nomadisk livsstil (a.a.:22).
De skribenter som kom efter Tacitus talade om samerna som ett skidande folk med magiska
krafter, bosatta i en del av världen där solen aldrig sjönk: ”[S]anna observationer feltolkades ofta
och blev därmed myter som födde andra myter”, förklarar Lehtola (2004:16). Den bysantiska
historikern Prokopios skrev cirka 550 e.v.t. om Skandinaviens diverse folk, och ett av dessa var de
så kallade ”skridfinnarna”, skinnbeklädda jägare – med sannolikhet samerna. Snorre Sturlasson i sin
tur porträtterade 1100–1200 samerna som ett folk som hade flitig kontakt till de övriga nordiska
folken (a.a.:22; Samer – ett ursprungsfolk i Sverige 2013).
Etnologen och den svenska prästen Olaus Magnus skildrade samerna i mitten av 1500-talet i
Historia de gentibus septentrionalis, vilket han gjorde på ett revolutionerande sätt; Olaus Magnus
grundade åtminstone delvis sina beskrivningar på egna erfarenheter från sina resor i norr. Hans
berättelser om midnattssolen, köldvintrar, köpstaden Torneå och fiske vid Torneå älv samt
”lapparnas” vänlighet och väluppfostran, väckte ett nytt intresse för Nordkalottens folk. Någon som
44

starkt tog inflytande av Olaus Magnus, var den tyska akademikern Johannes Schefferus, som i
Lapponia från 1673 beskrev den samiska schamanismen på ett likartat sätt, samt kontextualiserade
schamanismen i Sveriges dåtida krigstid. Fienden spred rykten om hur svenskarna utnyttjade så
kallad samisk trollkonst för krigslycka, och Schefferus verk var ett beställningsarbete av den
svenska kronan för att bevisa motsatsen. Lapponia var den första monografin som enkom
behandlade samerna, och kan därmed ses som en representant för ”teoretiskt tänkande”, enligt
Lehtola. Schefferus beskrev kvarlevande myter om samerna, men skrev också om samernas
kulturella karaktäristik – språk, mytologi och historia – på ett välorganiserat och rationellt sätt
(Lehtola 2004:16).
Dessa är endast några av många forskare och kringresande som kan nämnas i sammanhanget
(Lehtola 2004:5). Under 1600-talet uppkom allt fler skildringar av samer i böcker, till en början
skrivna av missionärer och köpmän som blivit hänförda av berättelserna om Sápmi (a.a.:17).
Samernas tro beskrevs framför allt av kringresande katolska missionärer som inte aktivt tog del i
den statliga tvångskristningen, utan nöjde sig med att samerna uppvisade någon form av kristen
livssyn (Kroik b, u.å.).
Samernas diversifierade ekonomi fick vid sekelskiftet till 1600-talet ge vika för renskötseloch nomadlivsstilens framfart, när vildrenarna började minska i antal på grund av oproportionerligt
stor jakt – den europeiska marknaden överkonsumerade nämligen renskinn. Den nya ekonomin
förespråkade privategendom och privatföretagande samt krävde betesmark, vilket orsakade stora
förändringar i siidasamhället. Renskötseln utvecklades snabbt till att bli den mest utbredda
livsföringen bland samerna. Den bestod så i två århundraden, fram till kolonialiseringens kulmen.
Trots att renskötseln inte är en gammal tradition inom samisk kultur har den, vid sidan om
nomadlivsstilen, kommit att bli starkt sammankopplad med samerna (Lehtola 2004:26–27). En
stereotyp om samerna är att de är, alltid varit och kommer att vara renskötare – men t.ex. i Finland
äger endast en femtedel av samerna renar och många av dem idkar heller inte renskötsel som
huvudsyssla (a.a.:10).
Under 1700-talet blev reseskildringar populära i och med upplysningen och romantiken, och
utomståendes berättelser om samerna fanns i överflöd; å ena sidan romantiserade skildringar om
samerna som naturfolk, å andra sidan beskrivningar gjorda av den svenska kronans tjänstemän som
sänts upp till norr för att rapportera. Dessa texter utgjorde en salig blandning av egna erfarenheter,
allmänna uppfattningar och äldre litteratur med sina stereotyper kring ”lapparna” (Lehtola 2004:16–
17). Den skrivna textens makt – i form av litteratur, ritningar, kartor med mera – bidrog till att dessa
utomståendes skildringar och representationer av samerna befästs och fortlevt, på gott och ont. På
olika sätt har representationerna genom tiderna pekat på samernas gagnlöshet som eget folk i
45

önskan om att assimilera dem med nationalstaterna (a.a.:5). Reselitteratur som skildrar Sápmi,
samerna och deras seder och bruk ger oss kunskap om en svunnen tid, liksom av samernas religion
– men resenärernas skildringar färgas dock fortfarande av förutfattade meningar, hörsägner och
romantiseringar av samerna (Kroik c, u.å.).
En spridd missuppfattning som är påtaglig än i dagens lokala historiker, är att samerna och
den samiska kulturen inte förändrats över de gångna årtusendena. Sanningen är dock, att den
samiska förhistorien genomgått ett flertal kriser som format kulturens utveckling: naturens nycker,
behovet av anpassning i förändringens tid, samt förtryck och tvång till assimilation, både i historisk
och modern tid. Att följa årstidernas gång och migrera med dem var ett sätt för nomadfolket att
anpassa sig till naturen. Samerna har knappast levt så isolerat som vissa källor anger, utan snarare i
ständig samverkan med sina grannsamhällen, vars inflytande och förtryck skapade förändring
(Lehtola 2004:19).
Ett insider-perspektiv på samerna som folk och deras kultur har över huvud taget inte fått
samma utrymme, status och spridning som ovannämnda outsider-skildringar (Lehtola 2004:5).
Samhällsklimatet har dock förändrats i Norden; uppenbart rasistiskt hat mot samerna tolereras inte
längre och samernas människovärde har höjts, om än diskrimineringen fortfarande existerar på en
mer subtil nivå (Åhrén 2008:179). I och med det senaste sekelskiftet har tron på samernas ”utdöd”
som folk och absoluta integration motbevisats, då samerna livskraftigt fortlevt och utvecklats sida
vid sida med nationalstaterna (Lehtola 2004:5). Den samiska kulturens uppsving eller så kallade
renässans ledde bland samerna till en nyfunnen uppskattning för det samiska; utvecklingen gick
från skam över sitt samiska ursprung till skam för att ha dolt ursprunget (Åhrén 2008:137). Samiska
författare, vetenskapare, filosofer och konstnärer har sedan dess bidragit med sina egna insiderskildringar om samerna, samernas säregna identitet och kulturella arv, både på samiska och andra
språk, för världen att ta del av (Lehtola 2004:5).

3.1 Kolonialiseringen av Sápmi
I slutet av 1300-talet var de norra gränserna för Finland, Sverige och Danmark-Norge ännu inte
definierade, varav nämnda stater började blicka mot norr med lystna tankar om att utöka sina
landområden. Redan under 1200-talet hade norska jordbrukare tagit över stora delar av ishavskusten
och svenskarna hade likväl plöjt väg norrut (Lehtola 2004:22). De nordiska nationalstaternas
intresse för Sameland – eller, som de uppfattade det, ”ödemarken” i norr – samt oenigheterna om
vem dessa landområden och naturrikedomar egentligen tillhörde, utmynnade i århundraden av
konflikter och sammandrabbningar mellan Sverige-Finland, Ryssland och Danmark-Norge. Sápmi
46

blev så att säga en krigszon (Skietla 2015b).
Kolonialiseringen påverkade hela Sápmi gravt, speciellt under 1600–1800-talet (Lehtola
2004:31). Under 1600-talet gjordes svenska statliga kolonialiseringsförsök, då jordbrukare flyttade
norrut till ”Ingenmansland”. Den svenska kronan började kräva skatt av sitt ”nyerövrade” folk i norr
för rätten till att bruka ”Skattelandet” som Ingenmanslandet kommit att bli; marken som utgjort
samernas hemvist i flera generationers tid beslagtogs nu av den svenska staten (Ledman 2012:70–
71). Norge erövrade i sin tur ishavskusten och krävde skatt av folket där (Lehtola 2004:30).
Ishavskusten väckte inte bara Norges och Sverige-Finlands tjusning, utan också Danmarks och
Rysslands, vilket ledde till att också de begärde skatt av kustinvånarna på sina erövrade områden i
norr. Det var inte ovanligt att samerna tvingades till skatteskyldighet under två eller till och med tre
stater samtidigt (Skietla 2015b). Dessa skatter betalades inte i pengar, utan med fisk samt kläder,
fällar och kött av ren, vilket berövade samerna både på renhjordar och välfärd (Andrews, u.å.).
Kolonialistiska svenska kungörelser utfärdades 1673 och 1695, och slog fast att samer och
kolonisatörer skulle leva sida vid sida (Lehtola 2004:31–32). Den svenska staten resonerade, att
eftersom samernas och nybyggarnas sysselsättningar var ”så olika” till sin karaktär, kunde de idkas
simultant på ett och samma område. Sanningen var dock en annan; stridigheter mellan nybyggare
och samer uppstod på grund av jakt- och fiskerättsfrågor, som staten negligerat, eftersom samerna
enbart var (er)kända som renskötare och inte som ett folk med sin huvud- eller binäring i jakt och
fiske (Ledman 2012:70–71). Medan nybyggarna, mycket till samernas förtret, tog sig friheten att
fiska i sjöarna på siddjeområdet, förargades nybyggarna över att de renskötande samerna vallade
sina hjordar över odlingsmarkerna (Skietla 2015b).
Staten ville dock hålla fast vid sitt ”nyerövrade” samiska folk, som blivit värdefulla i
egenskap av att vara skattebetalare. Detta ledde till föreskrifter som förbjöd nybyggare och
jordbrukare att på något sätt förhindra samernas näringsutövning, t.ex. genom odling på
siddjeområdet (Skietla 2015b). Siidorna fick inte kolonialiseras, eftersom samerna enligt svensk lag
hade ägorätt till sitt land ända in på början av 1700-talet – men jordbrukarna fortsatte bränna och
kultivera samernas landområden, trots att de dömdes för det i domstol (Lehtola 2004:31–32).
I Soadegilli-regionen (Sodankylä) i Finland blev situationen tvetydig redan under 1600-talet,
då samerna själva kunde utnyttja situationen och bli kolonisatörer över egen mark. Eftersom de
övergick till kolonialt jordbruk fick de status som finländare i registreringsdokument, och erhöll
samma efternamn som det finska namn som jordbruket döptes till. Dessa samer anammade det
finska bynätverket, språket och den finska livsstilen, samt tog avstånd från det samiska som börjat
kodas som skamligt (Lehtola 2004:32).
En mer utbredd och framgångsrik kolonialisering av Lappmarken i Sverige ägde rum under
47

1700–1800-talen, då folkmängden i Sverige-Finland ökat och odlingsmarkerna inte räckte till inom
rikets fasta gränser. Statens äganderätt till markerna genom skatteindrivning omvandlades vid denna
tid, då markerna i stället klassades som statens nyttoland, vilket orsakade ökad kolonialisering och
konflikter mellan samer och nybyggare om rätten till land och vatten (Ledman 2012:70–71).
Agrikulturen ställdes som motpol till samernas livsföring; snart började jordbruket ses som de
nordligaste områdenas stora räddning, och bönderna som ”civilisationens kämpar” i en
vildmarksterräng (Lehtola 2004:17). Under 1700-talets senare hälft tynade respekten för samernas
siidor, då också auktoriteterna började bryta mot lagen. På det finländska området låg orsaken i
kriget mellan Sverige och Ryssland, som utmynnade i Finlands autonomi under Ryssland 1809;
härefter avskaffades sakta men säkert samernas rättigheter, genom praxis snarare än lagstiftning
(a.a.:31–32). Freden 1809 efter det dansk-svenska kriget fick ett liknande utfall i Sverige (Skietla
2015b).
En avgörande händelse i samernas situation under 1800-talet var med andra ord, att Sápmi
splittrades av fyra gränser, mellan Sverige, Finland, Ryssland och Norge. Gränspolitiken orsakade
ett förbud mot rörelsefriheten över gränserna. Den samiska kulturen skakades i grunden och den
traditionella renskötselnomadismen utdelades sin dödsdom, då renskötarsamerna blev tvungna att
välja sitt värdland för gott. I denna internationella samiska kris blev samerna både pressade till
anpassning och anammande av nya kulturer för sin överlevnad (Lehtola 2004:36–37).
Även om samernas rättigheter redan varit på nedgång, blev de få rättigheter som kvarstod
nedtrampade av norrmännen, som under mitten av 1800-talet inledde vad som på engelska kallas
”the Norwegianization Policy”, en assimilationspolitik (Lehtola 2004:45) riktad mot samerna. Även
om alla de nordiska länderna genom historien har stiftat diskriminerande lagar mot samerna, kunde
förtrycket sägas ha drabbat de norska samerna hårdast enligt Torjer Olsen, samisk professor i
urfolksforskning vid Universitetet i Tromsø – Norges arktiska universitet (Olsen 2015:38). Den så
kallade ”förnorskningen” gick hand i hand med den europeiska kolonialiseringstrenden 1870–1914
och nådde under denna period sin klimax. Förnorskningen byggde på socialdarwinism, som
upphöjde den vita europeiska överhögheten, och blev slagkraftig genom att den styrktes av
lagstiftningen. Tanken bakom förnorskningen var, att Norges grepp om de norra områdena skulle
hårdna i skuggan av det ryska hotet om att erövra ishavskusten (Lehtola 2004:44).
Förnorskningen tvingade effektivt samerna att avsäga sig sin kultur och etniska identitet
samt att assimilera sig med den norska majoritetsbefolkningen – annars kunde de dömas inför lag
lagen (Olsen 2015:38). Framför allt rätten till det samiska språket användes som ett maktmedel mot
samerna och inom utbildningen var agendan att utplåna det samiska språket tydlig. Andra maktens
verktyg var den ekonomiska politiken samt rätten till bosättning. En kan således tala om både
48

explicit och implicit kolonialisering; den sistnämnda blir påtaglig genom att samerna inkluderades i
det ”civiliserade samhället” – det vill säga den norska kulturen och det norska språket – efter vissa
krav, nämligen genom bekännelse till kristendom samt kultivering via ”raffinerad samisk litteratur”
(Lehtola 2004:44–45).
Också den svenska lagen gynnade öppet den normativa svensken under slutet av 1800-talet,
vilket skapade ojämlika maktrelationer mellan majoritets- och minoritetsgrupper. Diskriminerande
och rasistiska attityder nedvärderade och omyndigförklarade samerna, som fick anseendet som ett
”utdöende” och ”lägre stående” folk i majoritetsbefolkningens ögon (Ledman 2012:71–72). Även i
Sverige var det segregationspolitik som gjorde sig gällande för samerna, även om den inte nådde
samma vidder som i Norge. Den svenska allmänheten uppfattade samerna som en klart åtskild
grupp, med rättigheter som endast kunde bevaras genom att den samiska nomadiska kulturen
”tryggades” från yttre hot (Lehtola 2004:46). Den så kallade lappologen K. B. Wiklund
förespråkade att en ”lapp måste förbli lapp”, det vill säga att samerna skulle förbli underställda det
”högre utvecklade” majoritetssamhället. Lehtola nämner även den norska lappologen J. K. Qvigstad
och den finska T. I. Itkonen, som under sent 1800-tal studerade samernas historia, språk och
etnografi på ett detaljrikt och insiktsfullt sätt, men vars studier genomsyrades av fördomar och
darwinistisk politik (a.a.:16–17).
”Lapparna” och ”Lappland” är sina egna termer med egen ordhistoria, egna diskurser och
kontexter. Samerna har kallats ”lappar” sedan 1100-talet, men termen bör inte längre användas,
eftersom den på ett nedsättande sätt syftat till ett folk som levde i periferin och upplevdes som
ociviliserade, då de inte var jordbrukare (a.a.:10).
I slutet av 1800-talet hade stereotypen om den renskötande samen som ”levde fritt” ute i
vildmarken tagit form och blivit livskraftig i Norden. På grund av stereotypen sågs samerna som
civilisationens antites – också lagstiftningen reflekterade denna stereotyp. Samerna utanför
renskötselnäringen hamnade i en juridisk gråzon och blev diskriminerade eftersom den renskötande
nomadiska fjällsamen utgjorde normen (Ledman 2012:71–72). Omvärldens gränsdragningar mellan
”autentiska” renskötande samer och ”icke-autentiska” samer i lagstiftningen ledde till splittringar
inom den samiska gruppen. Åhrén diskuterar dessa splittringar i sin doktorsavhandling Är jag en
riktig same? En etnologisk studie av unga samers identitetsarbete. Den första svenska
renbeteslagen stiftades 1886 och byggde på vad myndigheterna kallade ”lapprivilegiet”, samernas
ensamrätt till rennäringen, men samtidigt utelämnade den en definition på vem som egentligen
räknades som same. Antagligen såg myndigheterna identitetskategorin ”lapp” som något självklart
och okomplicerat, så till den grad att en definition var överflödig. Så vitt myndigheterna visste var
”lapparna” samiska siidamedlemmar som ägde en renhjord, även om dessa samer i verkligheten
49

endast utgjorde en samisk minoritet; samerna har aldrig varit en kulturellt eller språkligt homogen
befolkning, även om nationalstaterna gärna sett den som sådan. Emedan renbeteslagarna under
1800-talet åtminstone på någon front önskat beskydda samernas rätt till den nomadiska renskötseln,
präglades lagen från 1928 av en direkt nedlåtande och försummande attityd mot samerna, som
konstaterats vara en ”utdöende etnisk grupp” (Åhrén 2008:45–48).
Segregationspolitiken på 1800-talet tog sig även i uttryck i etablerandet av nomadskolor, då
myndigheterna påstod sig vilja bibehålla den nomadkultur som samerna ansågs fysiskt och psykiskt
”speciallämpade” för. Å ena sidan menade den svenska staten att de ”skyddade” de nomadsamiska
barnen mot den svenska kulturens inflytande genom att ge dem sämre utbildning i isolerade
förhållanden, å andra sidan separerades de samiska barnen från sina föräldrar, sin hemmiljö, kultur
och sitt språk – eleverna i nomadskolan assimilerades in i majoritetssamhället genom utlärning av
kristendom och det svenska språket (Ledman 2012:71–73). Påföljden var att traditionella kunskaper
som hantverk eller renskötsel sakta tynade bort, liksom samisk klädsel, andlighet, seder och bruk
inte fick utrymme på internatet. De samiska barnen blev ofta mobbade och trakasserade av det
omgivande samhället för sitt främlingskap, och fostrades på detta sätt in i en skam inför det samiska
(Lehtola 2004:62).
Efter första världskriget hade alla samiska barn skolplikt (Lehtola 2004:62). Ledman skriver
att ”många samer som gick i nomadskola vittnar om svåra minnen av . . . skolan som en otrygg
tillvaro med utrymme för diskriminering och övergrepp” (Ledman 2012:71–74). Även om
utvecklingen gått framåt, råder i modern tid en förträngningstrend av den egna samiska identitet
bland samerna. Vissa samer hade i mötet med moderniseringen anammat majoritetssamhällets
värderingar så till den grad att de förnekade sitt eget ursprung – en stor orsak var nomad- och
internatskolesystemet (Lehtola 2004:62).

3.2 Den traditionella samiska tron
I dagsläge ligger en stor del av kunskapen om samernas tidiga religion i det fördolda (Förkristen
tid, u.å.). Den nordiska kolonialismen använde kristendomen som maktmedel, och samerna
tvångskristnades aktivt under 1600–1800-talet, då samiska sociokulturella traditioner blev
förtryckta och korrumperade av nationalstaterna (Kuokkanen 2015:278–279). På grund av
kolonialiseringen förstördes mycket av samernas religiösa kulturarv, men samernas traditionella tro
blev också påverkad av kontakten med fornnordisk religion och kristendomen innan
kolonialiseringens tidevarv (Kroik b, u.å.). Samerna hade nämligen ett rikt utbyte av kulturella
kunskaper med andra nordiska folk, både vad gällde det andliga och materiella. De hade kommit i
50

kontakt med kristendomen redan under 1100-talet genom katolska munkar och missionärer
(Förkristen tid, u.å.) – dessutom hade de första kyrkorna upprättats i Sameland redan århundradet
därförinnan (Bastien m.fl. 2003:27).
Den äldsta återfunna historiska skriften, som skildrar samisk traditionell tro, härstammar
från 1100-talets Norge. Texten förtäljer om nåjden, den samiska schamanen, som utför en rit med
nåjdtrumma för att komma i trans och därigenom undsätta en insjuknad individ. I skriften återges
också nåjdtrummans utseende samt symbolerna på trummskinnet (Kroik b, u.å.). Härefter kan en
läsa om samernas traditionella tro i verk från 1600-talet, skrivna av kyrkans män i början av
kolonialiseringen av Sápmi, vilket följdriktigt innebar att perspektivet på den samiska religionen i
skrifterna i regel var negativt (Bäckman 1975:25–38; Kroik b, u.å.). De flesta existerande
källskrifterna – som endast ger en fragmentarisk bild av samernas trosuppfattning och
religionshistoria – härstammar från 1600–1700-talet. Eftersom skrifterna författats av icke-samer
utan reflektion över hur utanförskapet färgar berättelsen om samerna, är det viktigt att ifrågasätta
vad som är fakta eller fördom och fiktion. Ofta upprepade missionärerna och prästerna hörsägner
och andrahandsuppgifter i sina verk. Samernas tro klassades dessutom som ”hedendom” och
”trollkonster” i pietismens ögon (Förkristen tid, u.å.). Framför allt nåjden väckte förskräckelse och
skriftliga källor från bland annat kolonialiseringens tid påvisar, hur omvärlden avvisade samiska
traditionella religiösa koncept som anskrämliga, helt enkelt för att de var svåra att få grepp om
(Bäckman 1982:122).
Forskningen har kunnat konstatera att samerna till en början tillskrev sig en naturreligion
(Kroik b, u.å.). På samernas officiella svenska nätsida under Samiskt Informationscentrum,
samer.se, står att den traditionella samiska tron påvisar släktskap med andra jägar- och urfolks
religioner, såsom hos Sibiriens och Amerikas ursprungsbefolkningar samt inuiterna (Religion, u.å.).
Livsåskådningen inom samernas jakt- och samlarkultur – och senare nomadsamhället – var starkt
sammankopplad med levnadsförhållandena på Nordkalotten. Både den samiska livsstilen och
mytologin var naturbundna. Den cykliska synen på livet reflekterade årstiderna, migrationen
(Lehtola 2004:28) och den traditionella samiska tron (Kroik b, u.å.). Som naturfolk lärde sig
samerna att bli mästerliga tolkare av väder och natur – bland annat därför missförstods de av
utomstående, som trodde att de utövade magi. Resenärer kunde till och med besöka samerna för att
be dem framkalla visst väder (Lehtola 2004:29).
Samerna ansåg naturen vara besjälad, varför den krävde människans respekt och varsamhet
och skulle vördas genom riter. Endast i samarbete med naturkrafterna kunde människan leva ett gott
liv (Lehtola 2004:88; Kroik b, u.å.). ”Sjöar, forsar, kallkällor och lugna vattendrag” eller hela fjäll
har figurerat som heliga platser för samerna och tillägnats offer (Sejte, u.å.). I den besjälade naturen
51

bodde sieidi (sejter) och rådare, en slags skyddsandar (Gudar och gudinnor, u.å.) som var väktare
över djuren och växtligheten på ett visst område (Sejte, u.å.). Liksom gudarna kunde sejter och
rådare förse människorna med nådegåvor, såsom jaktbyten eller beskydd från vilddjur – men
trotsade människorna dem, vände lyckan (Gudar och gudinnor, u.å.). Sejten blir symbolisk för
samernas förhållande till sin omgivning. Det var ett slags kultobjekt i form av en speciell sten eller
naturformation, som markerade ett heligt område och försåg samerna med förnyade krafter, varav
det tillägnades offer (Bäckman 1987:498; Förkristen tid, u.å.). Sejten kunde också vara tillverkad
av människohand; en figurin av trä som offrades till gudarna (Sejte, u.å.).
Enligt traditionell samisk tro uppbyggdes världen av tre parallellt existerande sfärer: ”den
himmelska, den jordiska och den underjordiska”. Alla sfärer beboddes av gudar och andar, och den
jordiska sfären var dessutom människornas och djurens värld. I den underjordiska sfären bodde de
avlidna (Skietla 2013; Gudar och gudinnor, u.å.). Samernas religiösa panteon bestod av gudar som
manifesterade sig i naturen (Gudar och gudinnor, u.å.); naturelementen, himlakropparna samt väder
och vind uppfattades som gudomliga väsen enligt samisk mytologi (Kroik a, u.å.).
Enligt den traditionella samiska tron var också människan tredelad, i en kropp och två själar:
den kroppsbundna själen och den fria själen. I trans- eller drömtillstånd kunde den fria själens resa
från kroppen börja. Noaidi (nåjden), den samiska schamanen som utsetts av andarna, kontrollerade
själaresandets förmåga. Nåjden var både gudarnas sändebud, medicin- och spåman eller -kvinna,
samt religiös expert. Hen var bron mellan människornas värld och andevärlden, förmedlaren mellan
det jordiska/materiella och andliga/immateriella. Hens främsta uppgift var att resa till andevärlden
för att rådfråga, blidka eller medla med gudar och andar – detta för att bibehålla balansen mellan de
parallellt existerande världarna, framför allt i underjorden där de döda höll till (Bäckman 1982:123–
125; Lehtola 2004:28). Enligt samernas cykliska livsfilosofi sågs döden inte som något slutgiltigt,
utan snarare som ett annat livsstadium i en parallell värld. De döda uppfattades fortfarande som
delaktiga i familjens vardagsliv, varav de också skulle vördas; negligerade döda familjemedlemmar
troddes i sin förargelse kunna orsaka olycka och sjukdomar, medan de ihågkomna och belåtna döda
andarna fungerade som familjens och renhjordens beskyddare (Mission bland samer, u.å.).
I jaktsamhället blev nåjdens arbete viktigt för att upprätthålla jaktlycka och god hälsa bland
folket och boskapen; allt detta kunde nåjden förse dem med genom att utföra offerriter (Lehtola
2004:28). Nåjden uppnådde i riten ett transliknande tillstånd genom att jojka och trumma (Kontakt
med andarna, u.å.) på goavddis, den rituella samiska trumman (Lehtola 2004:28). Den samiska
ceremoni- eller spåtrumman gjorde sig känd som ”trolltrumma”; målningarna på trumskinnet skulle
symbolisera det samisk-mytologiska kosmos, som nåjden orienterade sig i under sin resa i
andevärlden eller i sina spådomar. Genom att placera en visare av mässing eller horn på skinnet och
52

sedan trumma, tydde nåjden visarens rörelser som tecken för vad framtiden skulle föra med sig
(Trumman, u.å.). Så kallat ”hamnskifte”, det vill säga att själen ändrade skepnad och beklädde sig
som ett själsdjur, var en utbredd tro bland skandinaviska folk; hos samerna ändrade dock nåjdens
själ inte skepnad, utan hens hjälpandar eller själsdjur ledde själen genom andevärlden (Bäckman
1982:126). Nåjden omtalades som ”guovdi ilmmi vázzi, en som vandrar i två världar” (a.a.:123).
Ytterst få källor beskriver nåjdernas personliga upplevelse av transen – oftast antar skrifterna
åskådarens perspektiv. Men enligt den samiska skribenten Lundius källa från 1600-talet, vaknade
nåjden ur sin trans då den fria själen ledde den kroppsbundna själen tillbaka till kroppen (a.a.:125).
Nåjderna var samernas religiösa ledare och centrala gestalter i den samiska traditionella
livssynen (Kontakt med andarna, u.å.); de kunde beskrivas som en slags ”mytopoeter”, som
skildrade samisk mytologi och ”förnyade de religiösa traditionerna med hjälp av sina poetiska
talanger” (Bäckman 1982:123). Nåjdens förmågor sades överskrida mänskligt förstånd på grund av
sin koppling till det heliga och till andevärlden, som försåg hen med övernaturliga krafter. I tid och
otid har nåjdens förmågor både fascinerat och avskräckt utomstående. Trots att flera koncept ur
samisk traditionell tro finner någon slags motsvarigheter bland dåtida skandinaviska religiösa
koncept – t.ex. kopplingen mellan de skandinaviska sångbesvärjelserna, galdrarna, och samernas
jojk – uppfattade skandinaverna att samerna utövade så kallad ”svartkonst”, ond trollkonst, som
kyrkan fördömde speciellt under medeltiden (a.a.:122–124). Av omvärlden uppfattades nåjderna
som trollkarlar och häxor, varför de utsattes för förföljelser under tvångskristnandet (Kontakt med
andarna, u.å.). Nåjden ”kallades nåejtie på sydsamiska, noaidi på nordsamiska och noajdde på
lulesamiska” (Förkristen tid, u.å.); termerna har en slående likhet med det finska ordet för häxa,
noita. Även om nåjden i regel var en man fanns också kvinnliga nåjder, och framför allt under
1800-talet tillkom desto fler berättelser om dessa kvinnor (Kontakt med andarna, u.å.).
3.2.1 Tvångskristnandet: utrotning av samernas religion och kultur
Under häxjaktens tidevarv blev nåjden anklagad av kristna för häxeri och djävulsdyrkan (Lehtola
2004:29). Nationalstaterna spelade kristendomen som ett trumfkort i kolonialiseringen av Sápmi,
för att kunna hissa sin flagga på samisk mark; som medlemmar i statskyrkan ställdes å ena sidan
samerna under nationalstatens lag som skattepliktiga medborgare, å andra sidan placerades siidorna
under statlig kontroll (Skietla 2015b). ”När religionen blev ett maktmedel begicks många övergrepp
mot samerna, precis som mot andra urfolk i världen” (Mission bland samer, u.å.).
Sjösamerna kristnades på papper redan under 1500-talet, men det var under 1600-talet som
tvångskristnandet, våldet och skräcken fick sin början på en bredare front. Den politiska agendan
53

bakom befallningen som utfärdades av Kung Karl IX av Sverige om att tvångskristna samerna, var
att få mer mark och fler skattebetalare under den svenska kronan (Lehtola 2004:30). Speciellt
intresserad var Karl IX av den norra ishavskusten, som var ett värdefullt landområde inte bara på
grund av fiskenäringen och handeln vid kusten, utan också för sina naturrikedomar, t.ex. malm
(Skietla 2015b). Karl IX lät resa kyrkor i det norra området. Samtidigt tog kriget mellan Sverige
och Ryssland tog sin början och pågick till Stolbovafreden 1617, då gränsen mellan SverigeFinland och Ryssland drogs (Lehtola 2004:30).
I Sverige utfärdades redan under 1600-talet ett kungligt påbud om att samiska skolor skulle
grundas under kyrkan. Utmaningen blev direkt att få de samiska eleverna till skolorna på grund av
den samiska nomadlivsstilen och migrationen. Det enda fungerande utbildningssystemet var de
kristna konfirmanderna, kringresande kristnade samer, som lärde ut det kristna livet enligt eget
exempel och organiserade religiösa ceremonier. Tanken här var att ”hämta ’grundläggande
civilisation’ till befolkningen i periferin”. Eftersom samiskan var krånglig för svenska och finska
präster – ofta tog de hellre till våld än till ett knaggligt språk – var det ett strategiskt drag att låta de
kristnade samerna lära ut sin tro åt andra samer (Lehtola 2004:34).
Många kristna präster och missionärer tog som sin uppgift att tillintetgöra både den samiska
schamanismen och samernas traditionella tro i sin helhet (Lehtola 2004:28). Den kallblodiga
behandlingen av samerna och av deras kultur avfärdades med en religiös agenda om att ”leda”
samerna ”till ljuset”, det vill säga till den kristna tron. Eftersom det till en början inte fanns så
många kyrkor i Sápmi och avstånden var långa, var det inte ovanligt att samerna fortsatte att utöva
sin traditionella tro ute i naturen; på så vis samexisterade den samiska religionen och kristendomen
i långa tider. En del samer som ville fortsätta att utöva sin traditionella tro flydde högre upp i
Sápmi, till områden dit kyrkans makt ännu inte nått (Mission bland samer, u.å.).
Förbud utfärdades mot olika element av samernas religion; i rättegångsprotokoll från 1700–
1800-talet kan en läsa om hur framför allt spåtrummorna skapade konflikter som förde samerna till
rättssalen (Kroik c, u.å.). Jojkens och den orala traditionens koppling till den traditionella
schamanistiska tron kapades av genom tvångskristnandet (Lehtola 2004:28), och platser som ansågs
heliga enligt samisk traditionell tro skändades och jämnades med marken. Samerna hotades inte
bara med böter och fängelsestraff, utan till och med med dödsstraff om de vägrade överge sin
traditionella tro i förmån för den kristna tron, eller vägrade delta i undervisningen och
gudstjänsterna som kyrkan anordnade (Mission bland samer, u.å.). Brännandet av nåjder och
ceremonitrummor på bål (Bastien m.fl. 2003:27; Kroik b, u.å.) var en skrämseltaktik som
kolonisatörerna tog till för att demonstrera sin egen och kristendomens dominans över samerna.
Samiska familjer tvingades överlämna sina barn till myndigheterna, som satte samebarnen i kristna
54

bibelskolor. Där manipulerades eller pressades de samiska barnen till att ange de släktingar som
fortfarande utövade den traditionella tron (Kroik b, u.å.; Mission bland samer, u.å.).
Kyrkans agenda att utbilda och tvångskristna samerna utmynnade i flera kristna
publikationer (Lehtola 2004:34). Redan 1619 utkom den första alfabetsboken på samiska, skriven
av Nicolaus Andrae, och därpå publicerades ett flertal kristna böcker på samiska (a.a.:30). Samerna
själva högaktade sitt språk framför allt i religiösa kretsar, medan majoritetssamhällets kyrkomän allt
som oftast motsatte sig samiskan på någon front. Präster både i Finland och Norge har avvisat
samiskan som ett ”djävulens språk” som ”inte ens Gud kan förstå”. I Sverige försökte
utbildningsväsendet inom kyrkan från och med 1700-talet byta ut samiskan mot andra
minoritetsspråk som finska. Bakom stängda dörrar utsattes en del av de samer som inte talade god
finska för fysisk bestraffning av lokala präster. År 1751 bestämde den kristna kyrkan i finska
Lappland sig för att avskaffa samiskan som utbildningsspråk i utbyte mot finskan, eftersom
samiskans utrotning ansågs ha en ”kultiverande” effekt på samernas kunnighet och uppförande. I
Norge tog förnorskningen effektivt kål på samiskan, men i Sverige och senare i det ryska autonoma
Finland fortsatte samiskan som utbildningsspråk att vara livskraftig, mot alla odds. Bland annat
prästerna Jacob Fellman och Lars Levi Laestadius blev viktiga för det samiska språkets överlevnad
i en finsk-svensk kontext (a.a.:34).
Övergången till ett kristet liv var allt annat än smärtfritt för samerna, inte minst på grund av
renskötseln och nomadlivsstilen som många samer idkade. I vardagen ställde de obligatoriska
gudstjänsterna till med problem, då renskötarna blev tvungna att lämna sina renar. Samernas
polyteistiska panteon bestod av gudar som var närvarande i vardagens sysslor, vare sig det handlade
om renskötsel, jakt och fiske eller om livet i kåtan, med tillredning av mat och barnskötsel; den
kristna guden uppfattades i detta avseende som avlägsen (Mission bland samer, u.å.).
Den största stötestenen för samerna var dock förbudet kyrkan ställde mot förfädersdyrkan,
eftersom detta rubbade hela den samiska livssynen: ”För samerna betydde tvångskristnandet ett
stort ingrepp i den egna kulturen, eftersom en viktig del av familjen plötsligt inte ansågs existera”.
Kyrkans tvång till att försumma den samiska andevärlden och förfäderna väckte stor oro bland
många samer, som ansåg att samerna förut levt lyckliga i sämja med naturen och dess andar, medan
fattigdom utbrett sig i och med tvångskristnandet (Mission bland samer, u.å.).
Under 1800-talet bedömde den svenska staten inte längre den traditionella samiska tron som
något hotfullt för kyrkan, då de flesta samiska barnen nu döptes till ett kristet liv (Kroik b, u.å.).
Tvångskristnandet lyckades utrota nåjderna innan 1800-talet; längst överlevde nåjderna på
Kolahalvön, eftersom tvångskristnandet där inte var lika omfattande. Nåjderna tiden därefter var i
regel narrar och turistattraktioner, som alkoholiserade sig för att kunna spå – alkoholism var över
55

lag ett vanligt problem bland samerna under förtryckets tid (Lehtola 2004:29). Tiden efter att
nåjderna utplånats på papper framträdde helare, som genom t.ex. handpåläggning eller magiska
stenar botade sjuka; dessa personer sades ha en signifikativ utstrålning (Kontakt med andarna, u.å.).
Också kristna siare framträdde, och eftersom siarna var starkt sammanbundna med agrikulturen,
blev andevärlden ett hot och naturen en fiende som tvingade folk att streta i jordbruket. Vissa siare
förde dock vidare schamanernas helande krafter och naturkunskap (Lehtola 2004:29).
Glimtar av den traditionella samiska världssynen är närvarande än i modern tid, bland annat
i den moderna jojken, samisk folklore och de samiska nationaldräkterna. Bäst bevarades den så
kallade levda religionen i sin vardagliga skrud (Kroik b, u.å.; Kroik c, u.å.). Offerriterna förflyttades
till kyrkan, den polyteistiska traditionella trons gudar blev jordandar (Lehtola 2004:28) och
ortsnamn som Trumholmen och Heligfjället, som tillåtits fortleva, skvallrar om var samernas heliga
platser i fordom låg (Kroik c, u.å.). Den traditionella tron kallades nu ”föregångarnas religion”
bland samerna och klassades offentligt som hedendom i stället för en regelrätt religion (Kroik b,
u.å.). Den religiösa specialkunskapen som nåjderna besatt gick dock förlorad (Bäckman 1982:125).
”Inom samisk populärtradition, är minnet av nåjden och hans extraordinära förmåga
fortfarande levande”, skriver den svensk-samiska religionshistorikern Louise Bäckman (1982:123).
I dagsläge har en del samer försökt ta udden av tabut kring den traditionella samiska tron genom att
praktisera sin kristna tro med samiska, schamanistiska undertoner (Kroik b, u.å.) eller genom att
fullhjärtat ansluta sig till den samiska nyschamanismen, t.ex. i form av Sjamanistisk forbund,
Norges schamanistiska förbund (Fonneland 2015:33–34). I dag framträder också nåjder i det
samiska samhället; medan en del håller en lägre profil – i vissa delar av Sápmi är nåjdyrket dock
fortfarande tabustämplat – är andra öppnare med sina förmågor, t.ex. att de kan förutspå saker och
tolka naturen på sätt som andra inte kan (Kontakt med andarna, u.å.). I personporträtten tar jag upp
två samiska nyschamaner som öppet praktiserat sin schamanism.
Samtidens uppfattningar om tvångskristnandet av samerna har stundom hävdats vara
simplifierad; kanske var det inte så enkelt, att missionärerna kodade den traditionella samiska tron
som ”primitiv”. T. I. Itkonen diskuterar sammanhanget i sin bok Suomen Lappalaiset vuoteen 1945,
bland annat genom begreppen folklore, magi och mytologi; här anses schamanismen ha varit
kopplad till den samiska världssynen snarare än att ha varit en religion i sig (Lehtola 2004:28).
3.2.2 Laestadianismen
Laestadianismens framfart under 1800-talet var en ödesdiger vändpunkt i samernas historia (Lars
Levi Laestadius och samerna, u.å.). Laestadianismen grundades i medlet av seklet i norra Sverige
56

och spreds till Norge år 1848. Rörelsen slog rot bland samerna och kom att bli en stark samhällelig
influens; inte minst förde rörelsen med sig konservativa kristna könsideal och ett tabu kring
”sexualitet och sexuell identitet” (Olsen 2015:40). Rörelsens inverkan på samernas liv har varit
tydlig från början, och än i dag är laestadianismen välkänd i Sápmi (Lars Levi Laestadius och
samerna, u.å.).
Lars Levi Laestadius, väckelserörelsens grundare och största påverkare, föddes 1800 i
närheten av Árjepluovve (Arjeplog) i en fattig familj bestående av lutheranska präster och
lappländska kyrkoherdar. Även om Laestadius far var präst, levde han inte som han lärde; han tog
lätt till flaskan och blev våldsam, samt var inte heller närvarande i sin sons liv (Lars Levi
Laestadius och samerna, u.å.). Född i Ume Lappland och uppväxt i Lule Lappland i Sverige fick
Laestadius inte bara ta del av de bägge lokala samiska kulturerna, utan även av sin mammas
samiska påbrå från Bihtán (Piteå). Han lärde sig totalt fyra samiska språk under sin uppväxt och
skapade sedan av dessa en egen blandning som han kallade ”tältsamiska”, vilken han senare kom att
använda i sina predikningar. Innan Laestadius själv kom till tro inom laestadianismen, var han
intresserad av samisk mytologi, vilket framgår ur det opublicerade manuskriptet Fragment i lappisk
mythologi som han skrivit. Efter sitt religiösa uppvaknande använde han folklore ur detta verk i sin
argumentation mot traditionell samisk tro; han ville nå samerna på deras egen nivå, genom insikt i
deras trosuppfattning (Lehtola 2004:38), och kan med facit i hand sägas ha lyckats.
Laestadius centrerade till en början Laestadianismen i Gáresávvon (Karesuando, Kiruna),
Sveriges nordligaste kyrkby (Lehtola 2004:38). År 1826 erhöll han posten som kyrkoherde i
Gáresávvon, där majoriteten av invånarna var nomadiska renskötarsamer (Lars Levi Laestadius och
samerna, u.å.). Laestadianismens popularitet bland samerna berodde, utöver dess genklang med den
traditionella samiska tron, på den sociala situation samerna befann sig i under 1800-talet (Lehtola
2004:40). Den sociala misären var stor; samerna utsattes för hårt förtryck av nationalstaterna och
det samiska samhället låg vid avgrundens kant också ekonomiskt (Lars Levi Laestadius och
samerna, u.å.). Lars Haetta återger i sin autobiografi samesamhällets ”moraliska förfall” och synd,
bland annat i form av utbredd alkoholism och renstölder (Lehtola 2004:40). Svenska och norska
handelsmän, präster och klockare sålde brännvin till samerna för egen vinning, och på grund av sin
förkärlek till brännvinet klarade samerna inte av att hålla fast vid varken sina pengar eller
renhjordar. Laestadius gick hårt åt samernas alkoholmissbruk och uttryckte sitt misstycke både i sin
predikan liksom i försöken till anstiftande av en förbudslag mot alkohol. Senare ställde han också
nykterhetskrav inom sin religion (Lars Levi Laestadius och samerna, u.å.).
Laestadianismens fundamentalistiska världssyn medförde ordning i samernas instabila och
osäkra situation, och dess ”renande” agenda väckte vördnad bland samerna (Lehtola 2004:40).
57

Laestadius talade om Guds nåd och uttalade sin avsmak för de handelsmän och präster som livnärde
sig på samernas missbruk. Laestadius uppmuntrade samerna till syndabekännelser och att nå ett
extatiskt tillstånd i sina förlåtelseböner. Trots att laestadianismen mötte motstånd både hos
handelsmän och kyrkans män, hindrade det inte att rörelsen spreds (Lars Levi Laestadius och
samerna, u.å.).
Laestadius instiftade också ett jojkförbud, eftersom han sett hur jojken tog sig i uttryck i
samband med alkoholmissbruket; samerna jojkade t.ex. sina antagonister och sex högljutt och i en
respektlös ton (Arnberg, Ruong, Unsgaard 1969:96). Arnberg, Ruong och Unsgaard (a.a.:100)
citerar Samuli Paulaharjos utsagor i Lapin Muisteluksia om den laestadianska synen på jojk i sin
negativa tappning:
Ty då Gud i tidernas morgon kastade ut djävulen från himlen så började denne strax i sin djävulskhet
och sitt vredesmod att jojka och tralla med full röst. Och alltsedan dess har lapparna också haft denna
gräsliga och syndfulla vana att jojka och tralla på samma sätt som den onde (ibid.).

Noteras kan att Laestadius inte hade något emot jojken i sig självt, då han såg den som ett ”rent
känslouttryck” – han medgav till och med att jojken kunde uppfattas som angenäm för den som
blivit invand i traditionen (Arnberg, Ruong, Unsgaard 1969:98). Det är talande i sig, att Laestadius
anses vara en av de första författarna som diskuterade jojken på ett sakligt vis. Laestadianismen såg
inte jojken som ett nödvändigt ont, så länge en inte jojkade det som var av ondo enligt laestadiansk
tro (a.a.:100).
Laestadius utbildade egna missionerande predikanter, varav två var författarna Anders Baer
och nämnda Lars Haetta. Medan Baer tog skarpt avstånd från den evangelisk-lutherska kyrkan och
beskrev de påstådda alkoholproblemen hos de kristna prästerna, attackerade Haetta den traditionella
trons nåjder i sina skrivelser. Lehtola menar att Haetta och Baer förde laestadianismen vidare till en
sorts ”fanatism”. Bägge fängslades senare för det så kallade Guovdageaidnu-upproret (Lehtola
2004:38–40).
Veli-Pekka Lehtola beskriver samerna som ”Europas fredligaste folk” med endast en
våldsam historisk händelse i bagaget, nämligen Guovdageaidnu-upproret (Kautokeinoupproret) den
8 november 1852 i Norge – ett uppror som allmänsamiskt har fördömts. I upproret mördade en
samisk-laestadiansk grupp Guovdageaidnus länsman samt en välkänd brännvinshandlare, och
brände sedan ned deras hem. Den lokala prästen (Lehtola 2004:40) och andra lokala invånare –
både samer och norrmän – misshandlades svårt (Lars Levi Laestadius och samerna, u.å.).
Upprorsmakarna drog Laestadius läror till sin spets; de ville inte bara rena det samiska folket, utan
58

hela regionen. De fördömde auktoriteterna som ”djävulsdyrkare” och de norska lagarna som
”djävulens påfund”, samtidigt som de satte sig emot alla som inte slog följe med dem (Lehtola
2004:40). Senare fängslades upprorsmännen; upprorets två ledare dömdes till döden och fjorton av
deras anhängare dömdes till livstids fängelse (Lars Levi Laestadius och samerna, u.å.).
Fanatisk laestadianism har historiskt skuldbelagts för brottet, men sedermera pekar forskare
också på samernas sociala situation; den norsk-finska gränsen hade slutits några månader tidigare,
vilket fått svåra konsekvenser för många samiska renskötarfamiljer, samtidigt som den norska staten
hade återupptagit kolonialiseringen av samerna. Denna gång stöddes kolonisatörerna med andra ord
av staten själv, av lagen och lokala domstolar (Lehtola 2004:40). Prästerskapet i de norska kyrkorna
gjorde dessutom hårt motstånd inte bara mot den traditionella samiska tron, utan också mot
samernas nyfunna religiositet, laestadianismen. Detta väckte naturligtvis frustration bland samerna,
och laestadianernas relation till statskyrkan blev snabbt konfliktartad (Lars Levi Laestadius och
samerna, u.å.).

3.3 Rasbiologiska undersökningar
Vid sekelskiftet till 1800-talet ledde nationalismens uppsving till att tankarna om olika värda raser
ökade; ”vi”- och ”de Andra”-grupperingar, samt upphöjandet av en kollektiv nationalanda, fick
fotfäste under denna tid (Hipfl och Loftsdóttir 2012:4). Under 1800-talet tappade mysticismen sin
prägel på beskrivningarna av samerna och en mer ”vetenskaplig” syn fick fotfäste. Vetenskapens
agenda var att dra skiljelinjer mellan det ”primitiva urfolket” i sitt ”naturliga läge” och det
”civiliserade och vidareutvecklade majoritetssamhället”. Socialdarwinismens rasläror, tron på att
det finns överordnade respektive underställda raser, kulminerade under 1800-talets senare hälft
(Lehtola 2004:17). Enligt antropologen Ashley Montague är så kallad raslära bland ”de farligaste av
människans myter”. Läran har funnits till för att ge befogenhet åt makthierarkier och hegemoni
”inom olika historiska kontexter”; det finns ingen biologisk validitet för kategoriseringar enligt ras,
men följderna har likväl varit grava (Hipfl och Loftsdóttir 2012:2).
Under 1800-talet upptogs raslärorna i akademin genom rasistiska evolutionsteorier och tron
på vetenskapen som människans öde. T.ex. Longa Schiebingers forskning påvisar hur mörkhyade
exotiserades inom den vita, mansdominerade akademin. Under samma tider uppstod tanken om
underkategorier av raser, som åtskilde människor inte bara enligt hudfärg, utan likväl efter
”kulturella eller sociala egenskaper” (Hipfl och Loftsdóttir 2012:3–5).
Kraniet och hjärnan var rasbiologins främsta studieobjekt; skallmätningar på samer gjordes
redan under 1830-talet under ledning av arkeologen Sven Nilsson för att ”vetenskapligt” kunna
59

konstatera vem som tillhörde Nordens urfolk. Bland annat Anders Retzius, professor i anatomi,
argumenterade under 1830–1840-talet att ett så kallat ”skallindex”, det vill säga mätningar av
skallens form, kunde avgöra folks karaktärsdrag. Utgående från sina mätningar myntade Retzius en
”civilisationsteori”, vilken kategoriserade människor i ”primitiva” kortskallar – till vilka bland
annat ”samerna, finnar, ungrare, slaver och basker” hörde – samt ”högre utvecklade” långskallar –
vita europeiska folk – vars arvsmassa utkonkurrerade kortskallarna. Ur dylika teorier föddes senare
tankarna

om

samerna

som

utdöende

folkslag.

För

att

samla

in

kranier

gjordes

”forskningsexpeditioner”, t.ex. den franska medicinska Recherche-expeditionen till Norden: ”I en
tidningsartikel beskrivs hur man vid denna expedition samlade två säckar 'fulla med Lappskallar
och människoben'.” Insyltad i expeditionen var ingen mindre än Lars Levi Laestadius, som i likhet
med andra präster hjälpte till med insamlingen (Edbom 2005:7–8).
Rasläran uppfattades som vedertagen vetenskap ännu i början av 1900-talet. I en svensk
kontext etablerades ett rasbiologiskt institut i Uppsala 1922, där forskarna idkade ”fysisk
antropologi” på samerna, vilket omfattade bland annat ”medicinskt inriktad rasbiologi” och
skallmätningar. Diskursen om så kallad ”rashygien” var livskraftig på alla samhällsnivåer, också i
Norden och Europa. De etniskt rasistiska föreställningarna om rashygien handlade om en tro på att
så kallad rasblandning mellan människor ”smutsade ned” den överordnade rasens goda arvsmassa
med sjukdomar, fallenhet för kriminalitet och andra negativt uppfattade egenskaper. Till och med
den svensk-samiska tidningen Samefolket påstod att de rasbiologiska undersökningarna skulle
komma att gynna samerna (Edbom 2005:8–10).
I Finland slog socialdarwinismen först rot på allvar under 1920–1930-talet, på grund av
kampen för landets självständighet samt dess egna identitetssökande. I den nationella
identitetskonstruktionen sattes ryssar, svenskar och ”primitiva” folk liksom samerna i kontrast till
den finländska identiteten (Lehtola 2004:46). Rasbiologiska undersökningar på samerna utfördes i
alla nordiska länder, men i Sverige drogs rasläran till grymma vidder då samiska kvinnor till och
med tvångssteriliserades för att undvika rasblandning mellan samer och svenskar (Lewis 2015:130–
131). Fotokonstnären Katarina Pirak Sikku har forskat i arkivmaterialet för den svenska statens
rasbiologiska institut, och har funnit nakenfotografier, mätningar av kranium, hudfärg med mera –
allt enligt ”de matriser som användes inom fältet för vetenskaplig rasism” (Helldén 2014).
Efter terrorn och den etniska utrensningen under Andra världskriget började européerna av
förståeliga skäl starkt ställa sig emot och förakta rasläran och socialdarwinismen, men tanken om
ras levde ändå vidare under begrepp som ”kulturtillhörighet” och ”etnicitet”. Rasismen ”fortgår i
nya former och uttryck, genom referenser till kultur och religion”, skriver Hipfl och Loftsdóttir
(2012:4–5).
60

3.4 Modern historia: 1900-talets politiska vändningar och samernas urfolksrätt
Under 1900-talet framställdes samerna i fiktion och prosa fortfarande som ett folk med ”primitiv
urkraft”, vilken civilisationen med hjälp av kristendomen och agrikulturen skulle komma att kuva
(Lehtola 2004:16–17). I och med majoritetssamhällets ökade dominans och hämmandet av
samernas leverne, både genom lagstiftning och praxis, stod snart det så kallade ”Sápmis
uppvaknande” på tröskeln. Under 1900-talet började samerna komma till insikt om vikten av
samiskt samarbete på internationell nivå; själva konceptet ”Sápmi” uppstod, vilket symboliserade
en längtan efter att förena det land som splittrats av nationalstaterna (a.a.:46).
Samernas liv omformades av anpassningen till majoritetssamhället genom ny teknologi,
formell utbildning och fast bosättning, varav det traditionella samiska levernet och kulturen
hamnade i djup kris. Det nya kommunikationsnätverket och kunskapsflödet skapade dock känslor
av gemenskap och solidaritet bland samerna; genom samhörighetskänslorna till Sápmi väcktes den
samiska etniska identiteten (Lehtola 2004:57). Den samiska etnopolitiska mobiliseringen förde
bland annat med sig grundandet av lokala sameföreningar, samiska tidskrifter samt år 1918 i det
svenska samiska landsmötet, som arrangerades av Lapparnas Centralförbund (Ledman 2012:78).
Lehtola menar att uppvaknandet till en början var en motreaktion på de orättvisor och den
diskriminering samerna mötte i lokalsamhället, snarare än en deklaration av den samiska
identiteten. Den sydsamiska föreningen Fatmomakka (sedermera Vilhelmina-Åsele sameförening)
från 1904 medlade fred mellan renskötarsamer och jordbrukande kolonisatörer i Sverige, samt
pressade den svenska regeringen till att etablera nomadskolor och en statskommitté för samiska
ärenden. Föreningens agenda var att ”förbättra samernas societala, ekonomiska och politiska
situation”, och dess ledare var Elsa Laula Renberg (Lehtola 2004:46).
Också kapitalismen som följt med kolonialismen förändrade Sápmi (Kuokkanen 2004:152).
Tillverkningen av saker hemma övergavs för färdigt köpta produkter och migrationen med
årstiderna upplevdes efter kriget som en ineffektiv livsföring även bland samerna, som sökte sitt
leverne i nya ekonomiska system (Lehtola 2004:53). Den samiska renskötseln under 1900-talet
utvecklades i samband med kapitalismen från en naturahushållning, där familjen levde på det som
renen gav dem, till kapitalinriktad näring, där renköttet och -skinnet såldes för kapitalinkomster. Det
innebar effektivisering och modernisering i stället för traditionalisering och bevarande som tidigare
varit en trend, t.ex. i internatskolornas segregationspolitik (Ledman 2012:76–77). Rationaliseringen
och mekaniseringen av renskötseln under 1960-talet ledde till att fattigare renskötare, som inte hade
råd att investera i tekniska hjälpmedel, föll utanför systemet (a.a.:95–96).
I Vinterkriget 1939–1940 kämpade finländska samer mot de sovjetiska samerna från
61

Kolahalvön, och i Norge enades samerna i kriget mot Tyskland. Under Fortsättningskriget mot
Sovjet 1941–1944 blev Finland tvunget att evakuera hela den lappländska befolkningen till
Österbotten, bort från krigszonen där tyskarna sökte sig till sin norska bas genom Lappland.
Tyskarna gavs omöjligt litet tid på sig att retirera 200 000 män med packning från Finland; i
”gengäld” brände de tyska trupperna ned så gott som hela norska och finska Sápmi i sin reträtt och
värst gick de åt det nordligaste finska Lappland. I den tyska förstörelsen av Sápmi försvann
områdets materiella kultur och det är i dag svårt att säga vad som funnits där dessförinnan.
Rekonstruktionen av de brända markerna ledde till ett förändrat Sápmi i och med finska och norska
myndigheternas inflytande (Lehtola 2004:52).
Slutet av andra världskriget fick oaktat assimilationspolitikens negativa följder också
positiva konsekvenser; samernas människovärde och rättigheter som minoritetsfolk skärptes till
enligt internationella strömningar (Lehtola 2004:53) som motreaktion på andra världskrigets
antisemitism (Olsen 2015:39). FN tillade ursprungsfolkens rättigheter till sin Deklaration om
mänskliga rättigheter; den nya ideologin, som värderade individens och minoriteters rättigheter,
trängde undan nationalismen. I Norden ledde ideologin till ändrade attityder och forskning som
sakta började bryta ned både fördomarna och rasismen mot samerna. Resultaten var dock varierande
och alltid ledde välmeningarna inte till handlingar, speciellt inte i Finland och Norge, där
socioekonomiska element och återuppbyggnaden efter kriget gjorde situationen komplicerad
(Lehtola 2004:58).
I och med det samiska etniska identitetsbygget förändrades omvärldens attityder mot
samerna, vilket blir påtagligt bland annat genom utbytet av svenskans och norskans ”lapp” till
”same”, finskans ”lappalainen” till ”saamelainen” samt ryskans ”lopari” till ”saamskii”.
Inspirationskällorna var nordsamiskans uråldriga term ”sápmelaš” och den skandinaviska 1800talstermen ”sámi”, som även använts i finskan under tidigt 1900-tal. Nu användes det målmedvetet
av samerna i benämningen av organisationer, aktiviteter och kommittéer. Det var inte längre
omvärlden, utan samerna, som definierade sig själva (Lehtola 2004:58).
Den finsk-samiska alliansen Samii Liitto bildades under påsken 1945. Det var Samii Liitto
som pressade den finländska regeringen till att bilda en kommitté för samiska ärenden. Dessvärre
negligerades kommitténs arbete och verkställdes aldrig av finska myndigheterna. Det var framför
allt förslaget om ett eget samiskt landområde, där samerna skulle inneha specialrättigheter, som
väckte starkt motstånd hos myndigheterna (Lehtola 2004:58).
Samma år bildades den svensk-samiska organisationen Sámi-Ätnam med Israel Ruong i
spetsen (Lehtola 2004:58) för bevakandet av samisk tradition, historia, språk och konst (Ledman
2012:79), samt år 1948 den norska organisationen Sámi Sær’vi. Den första samiska konferensen
62

ordnades 1953 i Johkkamohkki (Jokkmokk) i Sverige av Sámi-Ätnam, Sámi Sær’vi och Lapin
Sivistysseura. Efteråt, 1956, grundades den internationella organisationen Sámirađđi, ett samisk
fullmäktige, till vilket även samerna på Kolahalvön ansökte om medlemskap 1991 (Lehtola
2004:58–60).
Lagstiftningen efter andra världskriget var fortfarande diskriminerande mot samerna, men på
mer subtil nivå. Olsen talar om en ”statlig ignorerande politik”, och lyfter fram avsaknaden av
samisk representation och kunskap i läroböckerna som ett talande exempel (Olsen 2015:39) – ett
påstående jag själv kan skriva under; så vitt jag minns har jag inte lärt mig om samerna i skolan,
trots att de är Nordens urfolk. Utbildningssystemet var en av de största influenserna i den samiska
assimilationen. Under 1940-talet moderniserades den svenska nomadskolan, som fick nya,
hälsosamma lokaler och elevhem, och under 1960-talet blev nomadskolan frivillig och öppen för
alla samiska barn, som även gavs alternativet att gå i svensk grundskola. Den svenska staten ville
bygga en kulturell brygga för samerna till majoritetssamhället. Det blev obligatoriskt för samer att
läsa samiska i skolan; lärare i samiska började utbildas enbart i detta syfte under 1970-talet och en
sameskolstyrelse, som värnade om det samiska, tillsattes under 1980-talet (Ledman 2012:74).
Gränsdragningarna i Sápmi hade skapat åtskilda samiska språk och kulturer, vilket
påverkade gemenskapskänslorna negativt (Lehtola 2004:58). Från och med 1960-talet började
samerna dock delta i nordiskt och internationellt samarbete med andra urfolk, vilket stärkte samerna
både kulturellt och politiskt (Ledman 2012:79). Slutet av 1960-talet var den samiska rörelsens
begynnelsetid, då den första samiska generationen med erfarenheter från internatskolorna vuxit upp.
På internationellt plan hade den efterkrigstida diskussionen om minoriteter och deras rättigheter
bäddat för den samiska etnopolitiska rörelsen i Norden, men också den assimilationspolitik som
rådde efter kriget, samt trenden att förtrycka sin kulturella tradition, inverkade (Lehtola 2004:70).
Återuppbyggandet av Sápmi efter världskrigen och den internationella samiska
samhörigheten utvecklades snabbt till en kamp om samisk rätt och sökandet efter en samisk
identitet. Lehtola skriver: ”Denna identitet är uppbyggd på många olika nivåer; samisk politik
överlappar kultur, mediers utveckling överlappar den nationella identiteten, och konsten känslan av
samhörighet” (Lehtola 2004:57). Unga samer började efter en lång period av assimilation
återupptäcka och kämpa för sitt samiska arv, sin samiska identitet och samisk symbolik. De ville
förena det traditionella med det moderna, vilket var föga nytt för det samiska folket, som levt i
gränslandet mellan kulturer och anpassat sig enligt det dominerande samhällets influenser i en
ständig samverkan mellan traditionellt och modernt. Denna process skapade nya former av samisk
politik, media och konst (a.a.:9) samt förenings- och organisationsverksamhet. Den samiska
kulturella ”renässansen” hade fått sin början och talade till världspubliken framför allt genom
63

samisk litteratur och musik (a.a.:70). Känslor av stolthet över det samiska började bli allt mer
påtagliga, vilket skapade en positivare självbild och aktörskap hos samerna (Ledman 2012:80).
I Norge etablerades 1973 ett vetenskaps- och utbildningscentrum i Guovdageaidnu
(Kautokeino), Sámi Instituhtta, på Sámirađđis begäran under konferensen som de ordnat 1971.
Institutionen innebar en nyfunnen respekt och ett erkännande för samisk politik, utbildning och
vetenskapliga aspirationer och skulle verka på nordisk nivå (Lehtola 2004:70). Under 1970-talet
grundades även den samiska ČSV-rörelsen i Norge, en motsvarighet till de amerikanska Black- och
Red Power-rörelserna. ČSV-rörelsen ville lyfta fram det samiska genom kulturella symboler, samt
modifiera maktstrukturerna mellan stat och minoritet (Ledman 2012:80). I Finland bestämde
regeringen 1973 om att ett samiskt parlament, bland samerna känt som Sámi Parlameanta
(Sametinget), skulle grundas – det första egentliga samiska beslutsfattande organet med enkom
samiska medlemmar (Lehtola 2004:70).
Under 1970-talet skedde ett globalt etnopolitiskt uppvaknande bland världens urfolk, och
den internationella urfolksrörelsen såg dagens ljus (Olsen 2015:48). Trots att samerna endast utgör
en liten del av 300 miljoner urfolkspersoner, spridda över 70 länder i världen, har de länge varit
aktivt involverade i urfolkspolitiken. Det finns en stark gemenskap urfolken emellan i och med
deras liknande upplevelser och historia. Tack vare mötet mellan samer och grönländska inuiter i
Köpenhamn på Arctic Peoples Conference 1973, grundades World Council of Indigenous Peoples
(WCIP) 1975, där både samer, inuiter, nyzeeländska maorin, australiensiska aboriginer samt
Hawaiis och flera av Amerikas ursprungsfolk möttes. Det tidigare nämnda Sámirađđi är medlem
bland annat i WCIP och i Arctic Council (Lehtola 2004:79–82).
Inom WCIP har samerna jobbat för sin rätt till land och vattenområden i Sápmi – en debatt
som går tillbaka till 1960-talet och ett krav som nationalstaterna ännu inte har bemött. Konflikterna
har blivit synliga genom olika historiska händelser under 1900-talet: Skattefjällsmålet i Sverige, en
rättslig tvist, som pågick i femton års tid från och med 1966, mellan staten och de jämtländska
samerna om äganderätten till skattefjällen; 1970-talets landsreformslag i Finland, vilken hänsynslöst
uppdelade de lappländska land- och vattenområden som samerna juridiskt upplevde som sina egna;
samt Gižžu Álttá-Guovdageain (Alta-Kautokeino-konflikten) i Norge (Lehtola 2004:84).
I Sverige och Norge har samerna protesterat mot uppbyggandet av dammar sedan 1960-talet.
Den största och kändaste demonstrationen skedde i samband med Álttá-konflikten (Lehtola
2004:72); den samiska etniska identitetskonstruktionen kulminerade i konflikten, då samerna
allierade sig över nationsgränserna i protest mot fördämmandet av den norska Álttá-floden 1980–
1981 (a.a.:57). Enligt den ursprungliga planen, skulle den hydroelektriska dammen över Álttá ha
lagt under sig samebyn Masi samt ”en avsevärd mängd av viktiga betesmarker och
64

kalvningsområden för renskötseln i hjärtat av renskötselregionen”. Planerna gick dock i stöpet då
dammbygget vid floden mötte hårt motstånd både från norska miljöaktivister och samer som
förenades i sin gemensamma ekopolitiska agenda. Massiva demonstrationer anordnades kring
floden då dessa två grupper slog ihop sig (Kuokkanen 2007a:76–77; Lehtola 2004:76).
Den lokala konflikten utmynnade snart i en nationell ekopolitisk konflikt på grund av
majoritetssamhällets exploatering av Sápmis naturresurser mot samernas vilja. Den kom att bli en
ledstjärna för den samiska etnopolitiska mobiliseringen samt startskottet för den moderna samiska
ekopolitiken (Olsen 2015:39). Samerna hänvisade till den svensk-norska gränspakten från 1750,
vilken tilldelat samerna rätten till Sápmi – en rätt som inte utan vidare kunde avfärdas. Samerna
krävde ”erkännande som ursprungsfolk i den norska konstitutionen”, innefattande socioekonomiskt
skydd, språklig och kulturell status och ett eget samiskt politiskt beslutsorgan (Lehtola 2004:72).
Alla samer stod ingalunda på samma sida i konflikten. En del allierade sig med den norska
staten och etablerade en egen förening, Sámiid Ædnansærvi, Samernas norska landsförbund, som
ansåg att statens beslut skulle respekteras (Lehtola 2004:76). Den norska staten ställde i sin tur hårt
mot hårt; de röjde undan demonstranterna med våld och fortsatte dammbygget under 1980-talet. I
sitt bemötande av samerna väckte de liv i till och med de mest förnorskade samiska grupper, samt i
samiska konstnärer och artister, som genom konsten uttryckte sina åsikter om orättvisorna och sökte
den samiska etniska identiteten (a.a.:72). Några av dem är den prisbelönta jojkartisten och
schamanen Mari Boine (Kraft 2015) samt schamanen, journalisten och sameaktivisten Ellen Marit
Gaup Dunfjeld (Alver 2015), vilka jag kommer presentera genom var sitt personporträtt.
Lehtola beskriver Álttá-konflikten som den viktigaste vändpunkten i samisk kulturhistoria
(Lehtola 2004:9). Vad som till stor del påverkade utvecklingen, var det globala etnopolitiska
uppvaknandet bland världens urfolk: ”Inskrivandet av det samiska i en global urfolksidentitet och rörelse” har spelat en avgörande roll i samernas rättsfrågor, menar Olsen (2015:48). Efter konflikten
hade Norge fått dåligt anseende internationellt och var illa tvunget att förändra sin minoritetspolitik.
Under omvärldens blick pressades de norska myndigheterna till att ge samerna rättigheter och bara
ett årtionde senare hade många av kraven som samerna ställt i Álttá-konflikten bemötts till någon
mån. Erkännandet som ursprungsfolk kom 1988 (Lehtola 2004:73), vilket möjliggjorde etablerandet
av sameparlamentet 1989 (Olsen 2015:39). Det norska Sámediggi för samiska politiska ärenden
upprättades samma år och det nordsamiska språket säkrades enligt lag 1990. Urversionen av den
samiska flaggan kom till som en samisk nationell symbol i samband med Álttá-konflikten (Lehtola
2004:72–73). Flaggan utgörs av en cirkel omgiven av fyra färger (rött, grönt, gult och blått) och
symboliserar

en

internationell

samisk

enhet

Färgvärlden går även att finna i de samiska nationaldräkterna.
65

över

landsgränserna

(a.a.:56).

Den norska staten ratificerade 1990 ILO 169-konventionen berörande ursprungsfolks
rättigheter, vilket i samernas fall erkänner samer som urfolk, och inte bara som en etnisk minoritet
(Lehtola 2004:84). ”ILO-konventionen kräver och uppmanar till respekt och jämställdhet samt
förutsätter rättvis och rimlig behandling av ursprungsfolk i bevarandet av deras språk och kultur” –
här faller bland annat frågan om landsägorätt in, varav konventionen borde behandlas som
specialärende. Varken Finland, Sverige eller Ryssland har ratificerat konventionen på grund av
oenigheterna kring samernas land- och vattenrättigheter. Finland var dock först med att ratificera
”den preliminära överenskommelsen om minoritetsrättigheter”, som innefattar säkrandet av samiska
språk, 1995 (a.a.:85), och i Sverige etablerades Sametinget 1993. Det gav samerna större
möjligheter att påverka sin situation, då de fick en viss politisk makt som är unik för dem som ett
ursprungsfolk (Samer – ett ursprungsfolk i Sverige 2013:13).
I Finland och Sverige har diskussioner om en ”samisk lag” som ”kunde överföra ’statliga
landområden’ i samisk administration” förts i omgångar under 1900-talet. Samerna har uttryckt stor
frustration över att en sådan lag – eller ratificerande av ILO-konventionen för den delen – aldrig
blivit av. I nuläget äger staten Sápmi i Finland, Ryssland och Sverige. Bland den icke-samiska
lokalbefolkningen har rädslor för att bli utkastade ur Sápmi väckts i och med debatten och
konflikterna – samerna har dock betonat att de främst av allt önskar att få använda Sápmi som de
vill, det handlar inte om en ägorättskamp per se (Lehtola 2004:85).
Samerna har deltagit i ett intensifierat internationellt urfolkssamarbete sedan 2000-talet
bland annat tack vare grundandet av FNs urfolksforum 2000. Samernas aktiva roll i FNs
verksamhet har lyft fram samiska ärenden från marginalerna; ärenden, vars betydelsefullhet
anspelar på ”nationella regeringars förmåga att fungera med internationell kapacitet” (Lehtola
2004:80). Samernas situation och rättigheter kan under 2000-talet sägas ha förbättrats rent
ideologiskt på internationellt plan – i Norden har utvecklingen dock inte varit lika stor, menar
antropologen Carola Green. Vigdis Stordahl, doktor i antropologi vid Universitetet i Tromsø, anser
att samerörelsens framgång finns att finna i utvecklingen av språket, kulturen och välfärdsrätten,
oaktat att folkrättsligt har dock rörelsen ännu mycket att jobba för (Ledman 2012:81–82).
Det finns saker som ligger utanför samernas kontroll och ekopolitiska inflytande.
Naturförstörelsen på grund av utnyttjande av naturens resurser har varit katastrofal framför allt på
Kolahalvön. År 1986 utlöstes den ödesdigra kärnvapenkatastrofen i Tjernobyl. Då den radioaktiva
brandröken kom med regnet till Sápmi, förorenades framför allt lavarna som renarna åt av; hösten
därpå slaktades bland annat i svenska Sameland 30 000 renar vars kött förorenats av cesiumet.
Kärnvapenkatastrofen i Tjernobyl är ett exempel på ett naturfolks sårbarhet (Lehtola 2004:73).
66

4 Samefeminism: att värna om kvinnorna och självbestämmanderätten
Andersen m.fl. (2015:239) har i nordisk kontext kunnat konstatera att ”feminismen verkar vara
överväldigande vit . . . Urfolksfeminismen är frånvarande”. Under tredje vågens feminism äntrade
icke-vita kvinnor och feminister estraden i hopp om att utveckla den dåvarande – och eventuellt
fortfarande rådande – vita, västerländska medelklassfeminismen till en multikulturell rörelse. När
det kommer till ursprungsfolkskvinnor kan en dock spåra en feministisk agens tillbaka till 1492, då
ursprungsfolkskvinnorna med gemensamma krafter motsatte sig kolonialismen. I ljuset av detta kan
en påstå, att feminismens historia har flera olika tidslinjer som går att spåra till olika samhällen och
kulturer (Smith 2011).
Den samiska genusvetaren Ina Knobblock skriver att urfolksfeminism är ”en teoretisk
uppfinning, situerad i intersektionen mellan ursprungsfolks politiska kamp för dekolonalisering och
självbestämmanderätt, samt urfolkskvinnors engagemang i ärenden som gäller jämställdhet mellan
könen och social rättvisa i både urfolklig och icke-urfolklig kontext” (Knobblock 2015:275).
Samefeminismen är en förgrening av urfolksfeminismen.
Samerna har främst på eget bevåg beskrivit sin förtryckta situation som urfolk;
samekvinnornas situation, som fick synlighet genom samefeminismen födelse på 1970-talet, är ett
nytt ämne i Sameland (Andrews, u.å.). Asta Balto, samisk socialpedagog och forskare, har 1991
diskuterat samiska könsroller och könade restriktioner i ”Ruhtagiehta” ja ”Bállobiigá”.
Sohkabealrollat ja kontrolla ovtta sámi birrasis. Balto menar att västerländska patriarkala
ideologier omvandlat samernas traditionella könsroller och könsrelationer samt arbetsfördelningen i
samesamhället; också kristendomen har inverkat negativt på samiska kvinnors situation. Fysiskt och
sexuellt våld mot kvinnor är fortfarande ett i stort obehandlat ämne bland samerna (Kuokkanen
2004:147) – jag återkommer till detta i delkapitel 4.2.2. Kuokkanen (a.a.:151) anser, att endast
genom att motarbeta den interna könsdiskrimineringen kan urfolkssamhället utvecklas. Sexismen
inom samesamhället omfattar kvinno- och familjevåld, sexuellt våld, olika former av strukturellt
våld, kvinnodiskrimineringen inom traditionella sysselsättningar, etc.
Moderniseringen och tvånget att sammansmälta med majoritetskulturen har försatt
samekvinnorna i trångmålet att omdefiniera sin plats i det moderna nordiska samhället (Andrews,
u.å.). Samiska kvinnor har lärt sig gå balansgång mellan traditionella samiska samhälleliga krav –
t.ex. arbetsuppgifter inom traditionell sysselsättning – och de krav som ställs på kvinnor i det
moderna nordiska samhället. Med tanke på bristen på stödande nätverk för att hjälpa samiska
kvinnor att upprätthålla sin roll i bägge samhällssystem, drar den norsk-samiska feministen och
författaren Jorunn Eikjok slutsatsen, att det hela handlar om internaliserade sociala hierarkier med
67

grund i patriarkala ideal. Värdeminskningen av kvinnors arbetsinsats både inom det samiska och
nordiska samhället har försämrat samekvinnornas ställning både i det privata och offentliga livet
(Kuokkanen 2007a:73–74).
Linda Tuhiwai Smith är maoriforskare och en förespråkare för dekolonialiseringsfeminism,
som urfolksfeminism. Hon menar att ”kolonialismens förödande inverkan på urfolkens
könsrelationer” bör behandlas som den samtida urfolkspolitikens mest brännande ämne. Hon anser
vidare att dekolonialiseringsfeminismen är nyckeln till omskapandet av traditionell urfolksrätt. ”Att
skapa och befrämja feministiska teorier som grundar sig på [samernas] samhälle och kultur är med
andra ord oundvikligt för att förstå [same]kvinnornas och -flickornas livsförhållanden, som skiljer
sig från männens behov och realiteter”, skriver Kuokkanen (2004:151).
Genom så gott som hela forskningshistorien har samiska kvinnor marginaliserats till fördel
för samiska män, männens perspektiv och agens. Feministisk analys och kritik blir enligt
Kuokkanen viktig i detta sammanhang, där kunskapsproduktionens partiskhet och normativitet bör
synliggöras. För Vuokko Hirvonen, samisk professor i litteraturvetenskap, erbjuder feministisk
analys en möjlighet att skärskåda samisk forskning på ett sätt som synlig- och medvetandegör
samiska kvinnors perspektiv, samt den könshierarki inom forskningen som tystar ner kvinnor och
deras perspektiv (Kuokkanen 2004:144).
Torjer Olsen gör en historisk överblick över det feministiska forskningsfältet i samisk
kontext. Bland de första som skrev om ämnet var pedagogen, författaren och språkpolitikern Máret
Sárás, då hon 1990 lyfte fram samiska kvinnor i rollen som arbetstagare, aktivister och medlemmar
i kvinnoorganisationer. Efter Sárás har andra teoretiker tagit till orda, och beskrivit genusstrukturer
samt den komplexa genusdiskurs som råder i Sápmi (Olsen 2015:41). Vuokko Hirvonen har i
Saamenmaan ääniä. Saamelaisen naisen tie kirjailijaksi från 1999, jämfört samiska kvinnors
situering med mörkhyade kvinnors (Kuokkanen 2004:144). Jorunn Eikjok har belyst
mansdominansen och mansnormen som det samtida samiska samhället bygger på, och hänvisar
bland annat till rennäringslagarnas kvinnodiskriminerande element – mer om detta i delkapitel 4.1.
Genus- och statsvetaren Beatrice Halsaa har skrivit, att dylika lagar, som endast gav samiska män
juridiskt skydd inom renskötseln, gett upphov till den samiska kvinnorörelsen. Emellertid erhöll
rörelsen inget större samhälleligt utrymme i samisk kontext (Olsen 2015:41).
Den samiska kvinnoaktivismen sträcker sig dock längre bak i tiden. I Sverige grundades
Vilhelmina-Åsele Lapska kvinnoförening 1905, med den viktiga samiska rättskämpen Elsa Laula
Renberg (1877–1930) som frontfigur. Tanken var att de samiska kvinnorna genom föreningens
hjälp skulle bli mer delaktiga i den samiska rättskampen (Ledman 2012:82–83). Renberg var en
pionjär inom såväl samepolitik som samefeminism. Hon sände ett starkt budskap till samerna om
68

att ta kontroll över sin egen samiskhet och den kunskap som spreds om det samiska. Problemen,
som var aktuella inom samesamhället redan under Renbergs tid, fortlever än i dag; det handlar om
”överlevnad, möjligheten att livnära sig på jorden, utveckla den samiska kulturen – det handlar i
grunden om möjligheten att existera [som same]” och ”återkräva den samiska historien”,
konstaterar Maj-Britt Öhman (Helldén 2014).
Renberg höll inte bara i trådarna för den samiska kvinnoorganisationen, utan stod även
bakom etablerandet av samernas första organisation, Lapska Centralförbundet, år 1904, samt olika
svensk- och norsk-samiska lokala sammanslutningar. Hon var även en förespråkare för alla samers,
inklusive kvinnors, utbildning (Kuokkanen 2004:145). År 1904 skrev hon dessutom den
samhällskritiska pamfletten Inför lif eller död? Sanningsord i de Lappska förhållandena i vilken
hon ställde svenska kolonisatörer mot väggen, krävde samiska landrättigheter och samisk rösträtt,
samt förespråkade ett internationellt samiskt samarbete (Lehtola 2004:46). Renberg skickade
pamfletten till den svenska riksdagen. År 1905 skrev hon till Sveriges kung Oscar II, som gav
henne audiens som samerepresentant (Johansen 2013).
Tack vare Renbergs ambitioner, gick den första samiska konferensen genom tiderna av
stapeln den 6–9 februari 1917 i Troanddin (Trondheim) i Norge. Det internationella stormötet gick
till historien som en milstolpe i samernas politiska kamp, och ansågs så viktigt att det satte datumet
för samernas självständighetsdag, den 6 februari (Lehtola 2004:46–48). Sina många politiska
bravader till trots, glöms Renberg ofta bort vid sidan om sina samtida manliga, samiska rättskämpar
(Kuokkanen 2004:145).

4.1 Den traditionella samiska kvinnokönsrollen
Kyrölä (2017) lyfter fram möjligheten att det inom det samiska kollektivet funnits genussystem,
som är motstridiga i förhållande till västerländska definitioner av man och kvinna, samt till den
västerländska traditionella könsbinären. I urfolkssamfund runtom världen har det funnits queeridentiteter som inte kan förklaras genom det västerländska eller eurocentriska könssystemet. T.ex.
nordamerikanska ”two-spirited people” uppfattas som både manliga och kvinnliga eller ingetdera,
eftersom urfolksfilosofiska förståelsen av manligt och kvinnligt inte nödvändigtvis korrelerar med
den västerländska förståelsen. Ett annat exempel är så kallade ”sister-girls” och ”brother-boys”
bland aboriginerna, vilka i västerländska termer kunde förstås som en motsvarighet till transkvinnor
och transmän. Samernas genussystem var troligtvis ett av de första elementen som förstördes
genom nybyggarkolonialismen och missionsarbetet i Sápmi, och eftersom samerna idkade en oral
tradition finns litet kunskap kvar om det genussystem som härskade före kristendomens intåg.
69

Forskare och samer har kunnat sålla fram följande element ur den traditionella samiska
kvinnokönsrollen. Enligt historikern Wenke Brenna byggde samekvinnornas traditionella
samhälleliga roll framför allt på moderskap – de facto till högre grad än den konventionella,
västerländska kvinnorollen, eftersom det också hör till samemödrarnas traditionella uppgifter att
bevara och överföra det samiska kulturarvet till sina barn. En kunde tolka samemödrarnas roll i det
kulturella flödet som ett matriarkalt element – så resonerar den samiska författaren Rauni Magga
Lukkari, som hävdar att den traditionella samiska kvinnan innehade stor makt (Andrews, u.å.).
I det traditionella samesamhället eftersträvades en ”symmetrisk komplettering av domäner,
roller och uppgifter”. Tack vare detta ideal erhöll samiska kvinnor både självständighet och makt
inom vissa samhällsområden. Ofta föll ansvaret och kontrollen över hemmet på samekvinnans
axlar, men ibland hade hon också kontroll över familjens andra förehavanden, såsom familjeekonomin t.ex. inom renskötseln (Kuokkanen 2007a:74). Andra ”traditionella samiska avsättningsområden”, där samiska kvinnors makt blir synlig, är förberedande av renskinn eller klädproduktion;
renskinnen och kläderna har historiskt varit livsnödvändiga i Sápmis kalla landskap (Andrews, u.å.).
Traditionellt hade samiska kvinnor också rätt till egen egendom; exempelvis ”ägde de
koltsamiska kvinnorna allt det som de själva tillverkat, sin makes kläder inkluderat”. Samiska
kvinnor och män behandlades jämlikt när det kom till arv, och om en samisk kvinna blev änka, hade
hon rätt att flytta familj och egendom till sitt barndomshem eller sin barndomsby. Erik Solem har
även i Lappiske rettstudier från 1970 ”konstaterat att samiska namngivningsseder och terminologi
pekar på en stark matrilineäritet och matrilokalitet” (Kuokkanen 2004:147). Asta Balto anser att
”både matrilineäritet och patrilineäritet [var] vanliga och viktiga i samesamhället” som det såg ut i
sitt traditionella format (Kuokkanen 2007a:75).
I den traditionella polyteistiska sametron hade också kvinnorna sina egna förebilder i form
av samiska gudinnor. Gudinnornas roller och närvaro i vardagslivet kunde anses bevisa
samekvinnornas dåtida höga ställning, spekulerar den svensk-samiska journalisten och författaren
John E. Utsi. Máttaráhkka, urmodern, var den viktigaste av gudinnorna, och därefter följde
Máttaráhkkas döttrar (Andrews, u.å.), Sáráhkká, Uksáhkká och Juoksáhkká. Máttaráhkka var
hemmets gudinna i den samiska mytologin. Också hennes döttrar vakade över samernas hem;
gudinnorna levde tillsammans med människorna i kåtan och tillbads exempelvis under graviditeten,
vid förlossning samt under spädbarnets första levnadsår (Gudar och gudinnor, u.å.).
Sáráhkká sägs ha varit något av en favoritgudinna bland samerna (Gudar och gudinnor,
u.å.). Hon bodde i eldstaden och familjen offrade mat och dryck åt henne för hemmets beskydd:
”Hon bär drag av den livgivande Eldmodern, som ärades av många folk i norra Sibirien och till
vilken offrades i eldstaden” (Berättelsen om en människas födelse, u.å.). Uksáhkká, i sin tur, bodde
70

under dörrposten och välsignade människorna som trädde över den. Hon var också spädbarnens
beskyddare (Gudar och gudinnor, u.å.).
Máttaráhkkas

centrala

roll

för

mänskligheten

framkommer

t.ex.

i

samernas

skapelseberättelse. I 1600–1700-talslitteraturen som beskriver samernas traditionella tro finns
endast fragment av denna skapelsemyt. Beskrivningarna av myten om den första människans
födelse är de mest omfattade, och har kunnat återges relativt detaljerat. Lokala skillnader i
återgivningen av myten finns givetvis, men den röda tråden är densamma: en tredelad värld med
människornas sfär i centrum; rådaren Raedie eller Rádienáhttje som tilldelar sin son, ”hornrådaren”
Tjåervieraedie, uppgiften att skapa människosjälen; urmodern Máttaráhkka, som skapar själens
skal, det vill säga människokroppen; samt urfadern Maadteraaja, som reser med solstrålarna till
Máttaráhkkas döttrar för att överlämna människan som skulle bli till. Det var Sáráhkkás uppgift att
sedan ”placera [människosjälen] i moderlivet” (Berättelsen om en människas födelse, u.å.). Den
traditionella samiska tron dikterade, att alla foster som Sáráhkká gav liv åt automatiskt blev flickor.
Om en ville ha en pojke behövde en tillbe Juoksáhkká under graviditeten; Juoksáhkká bodde djupt
inne i kåtan, bland jaktvapnen och intill den rituella trumman (Gudar och gudinnor, u.å.).
Kuokkanen (2007a:87) föreslår att samerna ”kunde börja förespråka och implementera de
kraftfulla kvinnliga arv som går att finna, t.ex. i den samiska livsåskådningen och kosmologiska
ordningen, som kan ha centrerats kring den kvinnliga gudomen Máttáráhkká . . . och hennes tre
döttrar”.

Gudinnornas

kraftfullhet

kunde

fungera

som

en

ledstjärna

i

den

samiska

samhällsutvecklingen, men också i rekonstruktionen av samiska traditionella, kulturella modeller.
Detta skulle möjliggöra kvinnlig kraftfrigörelse och stärka självbestämmanderätten.
Det traditionella samesamhällets matriarkala drag kan dock ”inte hållas som bevis för
samiska kvinnors jämställda position i det nutida samhället”, förklarar Erik Solem (Kuokkanen
2004:147). Moderniseringen, som omfattar bland annat kristendomens framfart, assimilationen in i
majoritetsbefolkningens kultur och förlusten av den egna traditionella kulturen, tros ha inverkat
negativt på samekvinnornas ställning. Samekvinnorna utförde inte längre livsnödvändiga uppgifter
inom familjen, eftersom de berövats på ansvarsuppgifterna de dittills haft; kläderna behövde inte
längre sys själva, då de kunde köpas, och renskötseln minskade drastiskt på grund av
socioekonomiska och miljömässiga faktorer (Andrews, u.å.). Givetvis finns det fortfarande samiska
kvinnor som åtnjuter status och makt utöver det vanliga; ofta bygger denna makt på
familjeförmögenhet eller på att kvinnan kommer från en respekterad samisk släkt. Men framför allt
under 1950-talet skedde förändringar som speglar hur patriarkala ideologier fått fotfäste bland
samerna: ”I dag är matrilokalitet inte längre vanligare än patrilokalitet och traditioner har ersatts av
praktiska faktorer som anställningsarbete” (Kuokkanen 2007a:74–75).
71

Rauni Magga Lukkari argumenterar för att ekonomiseringen och rationaliseringen av
renskötseln har rubbat samekvinnornas status inom renskötselns domän (Andrews, u.å.). En
maskuliniseringsprocess skedde i samband med mekaniseringen av renskötseln på 1960-talet, vilket
ledde till att de samiska kvinnorna uppmuntrades till andra sysselsättningar. I sin avhandling
beskriver Ledman hur samekvinnorna började söka sig till den svenska arbetsmarknaden, vilket
väckte uppståndelse i tidningarna. Noteras kan att kvinnorna generellt hade blivit fler på
arbetsmarknaden, då arbetsvärlden öppnats upp för kvinnor efter 1950-talet – men enligt svenska
mediers koloniala tankesätt ”övergav” samiska kvinnor sin kultur och etnicitet då de etablerade sig i
det svenska arbetslivet (Ledman 2012:95–97) och moderna svenska samhället, alltmedan det
samiska renskötarsamhället och de samiska männen förblev stagnerade och marginaliserade.
Samtidigt fördömde majoritetspressen de samiska kvinnornas ”flykt” som ett hot mot den samiska
kulturens överlevnad (a.a.:130). De samiska kvinnorna uppfattades fly det hårda renskötarlivet, som
de som kvinnor inte ansågs klara av – en chauvinistisk uppfattning om kvinnan som det svagare
könet, vilken frontalkrockar med den stereotypen om den starka samiska kvinnan (a.a.:97).
Samtidigt har nationalstaternas lagstiftning kring renskötseln genom tiderna varit
kvinnodiskriminerande. I renbeteslagen från 1886 erhöll samiska renskötarkvinnor rättigheter vid
sidan om de samiska männen. Renbeteslagen från 1928 diskriminerade dock renskötande kvinnor, i
likhet med majoriteten av samerna, som inte idkade renskötsel och därför inte erhöll några
rättigheter alls. Enligt denna lag var de renskötande kvinnorna tvungna att gifta sig med en
renskötande samisk man för att få behålla sina rättigheter (Ledman 2012:84–85) – en renskötande
samisk man som ingick äktenskap med en icke-renskötande kvinna kunde emellertid föra in henne i
det samiska samhället och dess rättigheter (Åhrén 2008:49; Andersen m.fl. 2015:243). Genom
rennäringslagen har myndigheterna kunnat kontrollera den samiska identiteten, samt vilka samer
som åtnjöt rättigheter. Framför allt har de samiska renskötande kvinnorna drabbats av
myndigheternas kontroll över reproduktionen, då de var tvungna att gifta sig och bilda familj inom
den samiska gruppen. De samiska kvinnorna hade inte heller samma möjligheter att skilja sig som
de samiska männen (Andersen m.fl. 2015:242); de samiska kvinnornas renar blev i praktiken
hennes äkta mans egendom på bekostnad av ”kvinnornas status och erkännande inom
sysselsättningen” (Kuokkanen 2007a:79). Det hela reflekterar en omyndigförklarande praxis som
stödde tanken på mannen som kvinnans förmyndare.
År 1971 jämställdes renskötande samiska män och kvinnor till pappers, tack vare
rationaliserings- och mobiliseringstankarna som syftade till att göra renskötseln lönsammare.
Formellt var lagen könsneutral, men i praktiken fortfarande diskriminerande, då det främst var män
som idkade renskötsel på grund av tidigare lagstiftning (Ledman 2012:85). Det är också tydligt att
72

den samiska rennäringspolitiken anammat majoritetssamhällets stereotypa syn på renskötseln,
vilken exkluderar kvinnor ur näringen. Jorunn Eikjok skrev 1992 i artikeln The Situation of Men
and Women in the Reindeerherding Society om hur den moderna renskötseln blivit manskodad,
samt hur endast männen får erkännande och makt inom sysselsättningen (Kuokkanen 2004:146). I
Åhréns (2008:96–98) studie beskriver de samiska informanterna hur traditioner som bottnar i de
tidiga renbeteslagarna än i dag skapar könsdiskriminering.

4.2 Den samefeministiska rörelsen
Rennäringslagarna utgör bara en aspekt av de könade konflikterna inom samesamhället – de är dock
viktiga utgångspunkter för diskussionen om jämställdhet bland samerna (Åhrén 2008:174). Den
samefeministiska rörelsens födelse under 1970-talet var en reaktion bland kvinnorna mot de
ojämlikheter som rådde mellan könen inom renskötseln; samekvinnorna ville åtnjuta samma
rättigheter som männen, och menade att de berövats dessa på grund av det förtryck som
”moderniseringen, överbeskyddande nationella lagar och icke-samisk lagstiftning orsakat”
(Andrews, u.å.). Under 1970-talet ordnades seminarier och konferenser för urfolkskvinnor i
Norden, tack vare vilka samiska kvinnors jämställdhetskamp fick genomslag (Ledman 2012:108).
Politisk, social och ekonomisk jämställdhet mellan könen var över lag en viktig politisk fråga under
1970-talet (a.a.:82).
Samernas egen kvinnoorganisation heter Sáráhkká efter den samiska gudinnan, och bildades
1988 i samband med Nordic Council's Women Conference. Inom organisationen betonas
samekvinnorna som en unik grupp i en säregen situation, inte bara för att samerna är en etnisk
minoritet och ett ursprungsfolk, utan även i förhållande till den traditionella samiska kvinnorollen
som barnfostrare och kulturförmedlare (Andrews, u.å.). Samefeminismens främsta uppgift är att
analytiskt granska intersektionerna mellan urfolksidentiteten, kön, ras/etnicitet och Nordens
kolonialistiska

arv.

Dessa

intersektioner

väcker

frågor

om

dekolonialisering

och

självbestämmanderätt när det kommer till bland annat kapacitets- och nationsuppbyggnad samt
motverkandet av våldet mot samiska kvinnor (Knobblock 2015:277).
Den konventionella feminismen har inte klarat av att nå samekvinnorna, bland annat
eftersom samerna inte kunnat identifiera sig med den konventionella feministiska syn på kvinnan
som ett offer, hävdar den samiska författaren Kirsti Paltto (Andrews, u.å.). Också Soujourner Truth
hade svårt att lika sig med den konventionella synen på kvinnan som ett hjälplöst offer, trots sina
erfarenheter av slaveriet – tvärtom upplevde hon sig ”lika stark som en man” efter det hårda
slavarbetet på plantagen. Hon fick aldrig heller vara en moder till de nio barn hon fött, eftersom de
73

såldes som slavar, vilket fick henne att fråga: Är jag inte en kvinna? Den överordnade feminiteten
var den enda representerade kvinnomodellen, och denna kvinna var ”passiv, hjälplös, moderlig,
känslomässig, oförmögen och icke-intellektuell” (Dahl 2014:83–84). Truths nästan 170 år gamla
problematisering har fortfarande slagkraft, även i en samisk kontext, och bör diskuteras i
feministiska rum, ”eftersom den handlar om på vilka grunder vi artikulerar en feministisk politisk
vision eller teori om makt och kön” (a.a.:86).
”Många [samiska] kvinnor upplevde också, att kvinnorörelsen, som fått etiketten 'radikal',
hotade samiska familje- och andra sociala strukturer”, menar Kuokkanen. Enligt Kuokkanen kan
samiska kvinnors avståndstagande från konventionell feminism bottna i en rädsla för att utsättas för
förlöjligande och förakt av samiska män. Alternativt kan det handla om att feminismen
missuppfattas som ”betydelselös och irrelevant” (Kuokkanen 2004:154). Feminismen har ett dåligt
rykte i urfolkssammanhang, menar Jorunn Eikjok; feministerna uppfattas felaktigt som
”manshatare”, snarare än förkämpar för kvinnornas rätt (Kuokkanen 2007a:86). ”Det står klart, att
dylika stereotypa uppfattningar tjänar specifika intressen och upprätthåller den rådande ordningen,
varav också medier och andra offentliga diskurser är snabba nog att bekräfta och upprätthålla dem”,
skriver Kuokkanen insiktsfullt, och syftar på hur den normativa eliten genom dylika metoder säkrar
och upprätthåller sin maktposition (Kuokkanen 2004:154).
I detta fall är det ytterst viktigt att poängtera att feminismen inte bara handlar om
kvinnofrågor, utan om att motarbeta allt förtryck (Kuokkanen 2007a:86). Att strukturell
diskriminering, såsom sexism, inte är ett problem för en personligen, är en sak för sig, men det
förändrar inte kvinnoförtrycket och mansnormerna (Kuokkanen 2004:154). Kuokkanen deklarerar
för sina urfolksfränder: ”I stället för uttalanden om feminismens irrelevans för samiska eller
urfolkliga kvinnor över lag, kan vi återkräva den som en av våra strategier för att återställa vårt
samfund och stärka vårt folk” (Kuokkanen 2007a:86).
Också den konventionella feminismen bör ta sitt ansvar. Det finns ett pressande behov av att
rannsaka den nordiska feminismens koloniala strukturer och praxis genom dekolonialisering,
hävdar Kuokkanen. En av urfolksfeminismens största meningsskiljaktigheter med den
konventionella feminismen, är hur könsdiskrimineringen lyfts framom alla andra förtrycksformer
(Knobblock 2015:278). Samer har på grund av sin etnicitet anklagats av vita feminister för att inte
hantera genusproblematiker: ”Då tolkningsföreträdet i jämställdhetsfrågor utgår från etniskt
svenska kvinnors uppfattningar, erfarenheter och ideal betraktas andra kvinnor, i det här fallet
samiska, i stället som traditionsbundna och ojämställda”, skriver Ledman (2012:203). I detta
sammanhang går det att tala om en vit, svensk normativ jämställdhet, där jämställdheten anses
ekvivalent med svenskhet. Här spökar även diskussionen om vit, västerländsk medelklassfeminism.
74

Konventionell nordisk feminism motarbetar visserligen inte samefeminismen offentligt, men
nog indirekt genom sin ovilja att engagera sig i samefeministiska frågor; samiska ärenden som
renlagarna, exploateringen av Sápmi eller de samiska språkens utrotningshotade ställning ses som
ärenden som faller utanför feminismens ramar. Enligt Kuokkanen avvisas samefeminismen både av
den vita liberala feminismen och nordisk akademisk feminism genom ”icke-erkännande, likgiltighet
eller direkt ignorans” (Knobblock 2015:278).
Kuokkanen anser att ett omfattande problem är, hur den konventionella feminismen styr
formerna för samarbetet mellan olika feminismer; inte bara berättigar de sig själva till vetorätt i alla
beslut, utan ”kontrollerar samarbetsformerna, forskningsarrangemangen och -frågorna, varav det
endast kvarstår för urfolkskvinnorna att delta och 'smälta in' i sin roll i redan existerande strukturer
och projekt”. Denna tråkiga erfarenhet har t.ex. Jorunn Eikjok vittnat om i sina försök till samarbete
med vita feminister (Kuokkanen 2004:150).
Den akademiska feminismen kunde beakta samiska perspektiv genom några relativt enkla
steg: genom att föra en öppen dialog med urfolksfeminismen på jämlika villkor och att lyssna till
det som samerna har att komma med, utan ”akademisk arrogans” (t.ex. kolonialt betingade
antaganden och analyser). Den konventionella vitfeminismen och samefeminismen kan inte skapa
en konstruktiv dialog sinsemellan, om ett dekolonialistiskt och intersektionellt tänkande, som
inkluderar samiska perspektiv, saknas (Knobblock 2015:278–279).
4.2.1 Etnopolitiken som möjliggörare eller motverkare
Den samiska kvinnorättsrörelsen tog fart, tack vare folkrörelser av olika slag, i samband med
samernas etnopolitiska uppvaknande (Kuokkanen 2004:144). Av Sáráhkkás grundare var flera
aktiva inom den etnopolitiska rörelsen och den samiska kvinnorörelsen har över lag också varit
aktiv på flera områden vid sidan om jämställdhetskampen, t.ex. gällande samisk kultur, ekonomi
och politisk utveckling samt landsrätts- och språkfrågor (Ledman 2012:83–84).
Den samiska kvinnorörelsens sammankoppling till den samiska etnopolitiska rörelsen har
visserligen skapat en mångsidig, intersektionell agenda hos kvinnorörelsen, men samtidigt orsakat
ett marginaliserande inom etnopolitiken av samiska kvinnors intressen. Etnicitetsdiskursen och
koloniala samhällsstrukturer pressar nämligen kvinnofrågorna åt sidan till fördel för bilden av det
samiska kollektivet (Ledman 2012:83–84). T.ex. sameteoretikerna Linn-Marie Lillehaug Pedersen,
Eikjok och Kuokkanen har argumenterat för att etnopolitiken fått förkörsrätt på bekostnad av
genusfrågorna och kvinnokampen (Olsen 2015:48). Diskursen att urfolkskvinnor i första hand är sin
etnicitet och i andra hand sitt kön, gör att samefeministerna riskerar exkludering ur den egna
75

gruppen genom att föra könspolitik, menar sameforskare Andrea Amft (Ledman 2012:118).
Den inomgruppsliga homogeniseringen av samerna handlade om att skapa en enad front mot
majoritetssamhället, men bakom kulisserna pågick en intern konflikt; de samiska kvinnorna
kritiserade männen för att inte uppmärksamma könsfrågor och strukturell chauvinism (Ledman
2012:108). Att skapa konflikt inom den ”redan diskriminerade [samiska] gruppen” ansågs som ett
svek bland en del samer (a.a.:84). De samiska kvinnorna som jobbar för feministiska ärenden
anklagas ofta för att vända sitt eget samiska samfund ryggen och i stället ty sig till
majoritetssamhällets värderingar och ideologier. Maoriforskaren Kathie Irwing har dock avvisat
dylika anklagelser som ett maktens verktyg för att ”kontrollera kvinnor och deras politiska
aspirationer”. Kuokkanen (2004:150) anser att det härav ”är tydligt att erkännandet av
komplicerade hierarkiska könsrelationers inverkan inte nödvändigtvis är ens i urfolkens intresse”.
Många samer upplever fortfarande diskriminering och marginalisering, som kommer till
uttryck i intersektionerna mellan etnicitet, klass och genus, men också på grund av ”få resurser, små
samfund och mycket begränsade valmöjligheter” (Olsen 2015:39). Det finns enligt Ledman ett
behov av omfattande strukturella förändringar, såsom: samisk genusforskning; synliggörande av
okunskapen och historielösheten som råder bland allmänheten, när det gäller samerna; förändring
av utbildningssystemet och skolpolitiken; vetenskaplig etik och behovet av en urfolksdiskurs inom
nordiska akademin; samt uppmärksammande av kolonialistiska strukturers ständiga närvaro
(Ledman 2012:211–212). Dock har nya framsteg gjorts, t.ex. i form av Sametingets
jämställdhetsplan samt uppmärksammandet av könsfrågor i samisk media och olika forum för
samiska kvinnor (a.a.:84).
4.2.2 Kvinnovåld och självbestämmanderätt i Sápmi
I Rauna Kuokkanens forskning ligger fokus på det våld som riktats mot kvinnorna i det samiska
samhället, samt den självbestämmanderätt som kvinnorna har i dag. Kuokkanens huvudargumentet
är, att samiska kvinnors ärenden måste lyftas fram, ifall samisk självbestämmanderätt ska kunna
byggas på en betydelsefull grund (Kuokkanen 2013:438). Våldet mot kvinnor är inget nytt i en
samisk kontext, men har först på senare tid börjat behandlas som ett samhällsproblem (Kuokkanen
2007a:76).
Kuokkanen hänvisar till den definition Catharine MacKinnon gjort av våld mot kvinnor.
MacKinnon skriver i Are Women Human? And Other International Dialogues:
'Med våld mot kvinnor menar jag systemisk och systematisk aggression mot och exploatering av

76

kvinnor eftersom de är kvinnor. Systemisk betyder socialt mönstrat, omfattande sexuella trakasserier,
våldtäkt, kvinnomisshandel av närstående, sexuellt missbruk av barn samt kvinnomord i en kontext
av fattigdom, imperialism, kolonialism och rasism. Systematiskt betyder internationellt organiserat,
omfattande prostitution, pornografi, sex tours, rituell tortyr och officiella myndigheternas tortyr
genom vilken kvinnor exploateras och kränks för sex, politik och fördelar i en kontext av, och i
intrikat samverkan med imperialism, kolonialism och rasism' (Kuokkanen 2013:438).

Könat våld har under senare tid uppmärksammats på global nivå, och allt mer utbrett omtalats som
ett brott mot mänskliga rättigheter: ”Enligt Amnesty International är våldet mot kvinnor det största
brottet mot mänskliga rättigheter i vår tid”, påpekar Kuokkanen (2013:437). Trots den synlighet
våldet mot kvinnor fått internationellt, har bekämpningen av problemet inte fått fotfäste i Norden,
speciellt gällande samhälleligt, strukturellt våld; våldet mot kvinnor har i stället privatiserats.
Enligt FN bör bekämpningen av det könade våldet bland urfolk ses som en hörnsten i
strävan till självbestämmande och fullföljandet av mänskliga rättigheter, då speciellt bland urfolkets
myndigheter och institutioner. Rent praktiskt innebär detta, enligt UNPFII 2012 paragraf 14, att
diskriminerande och patriarkala strukturer, förhållanden, politik och lagar bör utgallras och
urfolkskvinnornas rättigheter stadgas inom urfolkliga institutioner. I paragraf 32 förklarades vidare,
att en väsentlig del av projektet är ”'att förändra samhälleliga attityder som tolererar våld och
aggression och vidmakthåller ojämställdhet mellan könen'.” Ifall problematiska koloniala normer
som våldet mot urfolkskvinnor går utan att bli utmanade, internaliseras och naturaliserad de av alla
inblandade, även av de kvinnor som faller offer för våldet (Kuokkanen 2015:271–272).
Depolitiseringen av det könade våldet inom urfolkssamhällen är en kvarleva av internaliserande
kolonialistiska och patriarkala tankevärldar (a.a.:279) och normaliserandet av dessa i kulturen
(a.a.:281). Kuokkanen vill se depolitiseringen av det könade våldet i urfolkskontext; för att uppnå
det som nämns i paragraf 14, krävs en närmare analys av våldet mot urfolkskvinnor, hur utbrett det
är och hur det ter sig till sin natur, samt vilka andra former av förtryck som går att skönja i
urfolkssamhället (a.a. 272).
Assembly of First Nations, en ursprungsamerikansk organisation, har erkänt allvaret i det
könade våldet bland urfolk och vill prioritera motarbetandet av våldet i sin politik, bland annat med
en handlingsplan från 2012 som yrkar på det ansvar urfolksledarskapet har. I jämförelse blir det
slående, att Sameparlamenten verkar se våldet mot samiska kvinnor som en bifråga (Kuokkanen
2015:281). Att våldet mot urfolkskvinnor inte tas på tillräckligt allvar på våra nordiska breddgrader
är tydligt i och med hur litet forskning, statistik och rapporter det finns om ämnet. De, som tolkar
detta som ett bevis på att ett problem med könat våld inte finns bland samer, misstar sig. FN har
rekommenderat en internationell studie i ämnet, och Kuokkanen (a.a.:274) kan själv intyga om
77

behovet av dylika studier genom sina egna intervjustudier:
Intervjuer uträttade i flera samiska samfund under de gångna fyra åren uppdagar att olika former av
könat våld – inkluderande fysiskt, sexuellt, psykologiskt och strukturellt [våld] – sannerligen är
pressande problem som till stor del döljs och inte tas i tu med på ett adekvat sätt av politiska
institutioner (Kuokkanen 2015:274).

Andrea Smith, urfolksteoretiker specialiserad på det ursprungsamerikanska cherokeserfolket, anser
att könat våld är intimt sammankopplat med kolonialismen; kolonisatörernas dominans över
ursprungsfolket i imperiets nya områden hängde på införandet av könsroller som underordnade
kvinnorna i urfolkssamhället. ”Eftersom urfolkssamhällena till stor del var egalitära, karaktäriserade
av komplimenterande könsroller, var det framgångsrikt att kolonialisera dem genom att först
etablera och naturalisera [patriarkal] hierarki”, förklarar Kuokkanen (2013:441).
Framför allt internatskolornas traumatiska våldsarv tydliggör hur statligt våld är
sammanflätat med interpersonellt våld. Också samerna har upplevt sin beskärda del av psykiskt,
fysiskt och sexuellt våld i de internatskolor som upprättades för dem under 1800–1900-talet. Det är
frågan om ett tabustämplat folktrauma, som inte behandlats seriöst eller systematiskt varken av
same- eller majoritetssamhället, även om det enligt Kuokkanen (2013:441) ”tydligt finns ett behov
och en önskan om ett individuellt och kollektivt helande” bland samerna. Hon sluter sig till, att detta
obearbetade trauma utmynnat i oproportionerlig personlig skam och skuldbeläggning, men också i
våld riktat mot en själv och andra. Det är för Kuokkanen av yttersta vikt, att våldet som samerna
utsattes för i internatskolorna erkänns som ett brott mot mänskliga rättigheter.
Samerna har det visserligen bättre ställt än många andra urfolk, men att därför påstå att
samiska kvinnor inte utsätts för strukturellt förtryck är naivt; t.ex. kultur- och språkbarriärer har sin
del i försvårandet av samiska kvinnors situation då de söker sig till stödtjänster som är till för
våldsoffer – ofta med utfallet att de samiska kvinnorna isoleras ytterligare (Kuokkanen 2015:274).
Utöver det koloniala förtryck som drabbat hela det samiska samhället, har de samiska
kvinnorna i skuggan av laestadianismens könsideal blivit särskilt sårbara för mäns våldsbrott och
sexism inom det samiska samhället (Kuokkanen 2007a:76). Det laestadianska tabut kring kvinnlig
sexualitet försvårar på ett problematiskt sätt den offentliga diskussionen om sexuellt våld inom
samesamhället. Det är inte ovanligt att kvinnorna och flickorna själva får bära skulden för det
sexuella våld de utsatts för, med hänvisningar till att de t.ex. inte klätt sig eller uppfört sig
”passande” – det vill säga anspråkslöst (Kuokkanen 2015:278–279). Ofta ”hanteras” fall av sexuellt
våld också med att nedtysta kvinnorna med hänvisning till traditionell uppfostran. I traditionell
78

samisk kontext, ligger ansvaret på flickor och kvinnor att lägga band på den man som gör sexuella
närmanden, men paradoxalt nog förväntas kvinnorna dessutom ge sig in i en slags lek där de säger
nej, trots att de egentligen menar ja. När de verkligen nekar men inte blir hörda och när mannen inte
längre kan behärska sig, då är det kvinnans eget fel. Detta gäller i varje fall i Guovdageaidnu
(Kautokeino) i Norge, enligt den samiska psykiatern Marit Triumf (Kuokkanen 2013:438–439).
Kuokkanen frågar sig varför en dylik lekfull tradition – som kan få grava konsekvenser –
existerar, och om detta verkligen är en samisk tradition. Samtidigt ser Kuokkanen själva konceptet
”tradition” som problematiskt och ytterst laddat. Hon hänvisar till den feministiska teoretikern
Cynthia Enloe, som menar att det handlar om ett koncept som möjliggör att saker ses som självklara
och förutsatta, näst intill immuna mot ifrågasättande och protester. Hon tar också upp den
postkoloniala feministiska forskaren Shrene Razacks kritik mot ett kulturaliserande av kvinnovåld,
eftersom kulturaliserandet skyler över våldets ursprung och orsakerna till dess vidmakthållande
(Kuokkanen 2013:438–439). I traditionaliserandet och kulturaliserandet av seder och bruk med
kvinnodiskriminerande element, är det lätt hänt att en återinskriver patriarkala maktförhållanden
(a.a.:445). Vad detta egentligen kostar kvinnorna – att ett verkligt endemiskt problem inte får
synlighet eller motverkas – finns det liten medvetenheten om (Kuokkanen 2015:281).
I efterdyningarna av historisk kolonialism, är det lätt att överse interna former av förtryck
inom urfolkssamhällen och påstå att de har sin grund i det illamående kolonialismen orsakat
(Kuokkanen 2015:272). En diskurs, som är närvarande i denna debatt, är att urfolksmännen tar till
våld för att hantera sina egna känslor av förlust. I det kolonialiserade urfolkssamhället kan urfolket
ha förlorat sina traditionella identiteter, levebröd och samhälleliga roller (Kuokkanen 2013:440). På
dylika sätt normaliseras och rationaliseras våldet: ”Snarare än att själva vara offer för könat våld,
blir kvinnorna endast medlet för hur diskrimineringen mot urfolkssamhället i stort kan igenkännas”,
hävdar Kuokkanen (2015:272).
Samerna, som förtryckt urfolk i en kollektivistisk kultur, behöver hålla ihop. Våldet mot
kvinnor läggs åt sidan i rädslan för, att det kunde ge upphov till sprickor i fasaden för det samiska
folkets enade etnopolitiska front, genom att stigmatisera samiska män ytterligare (Kuokkanen
2015:279). Stereotyper som samiska män dragits med sedan 1800-talet är, att de är ”ociviliserade
och smutsiga suputer”, vilket givetvis är stereotyper de önskar undvika. Paradoxalt nog är det inte
de kvinnliga våldsoffren, utan de manliga förövarna, som behöver beskydd; de samiska männen är
normen för och förkroppsligandet av den samiska nation som de önskar bygga. ”Resultatet blir, att
det indirekta övergreppet på samisk mandom genom negativa populärrepresentationer anses vara ett
övergrepp på det samiska folket, medan det direkta övergreppet på individuella samiska kvinnan
inte ses så”, skriver Kuokkanen (a.a.:280) slagkraftigt.
79

Kuokkanen tror, att en delorsak till osynliggörandet av våldet mot samiska kvinnor är
diskursen om samerna som ”ett fredsälskande folk”. Diskursen är en myt som härstammar från
1960-talets välmenande antropologers utsagor om samerna, då de genuint ville hjälpa samerna mot
det yttre samhällets nybyggen i och exploatering av Sápmi (Kuokkanen 2013:438). I samtid har
denna myt börjat krackelera, då ”fall av fysiskt och sexuellt våld mot kvinnor och barn börjat
uppdagas”, både ur det förgångna och i nutid (Kuokkanen 2004:147). Sedermera upprätthålls denna
myt av personer och krafter i samhället, som inte vill låta samiska våldsincidenter komma upp till
ytan (Kuokkanen 2013:438) och det är värt att notera att även sameteoretikern Veli-Pekka Lehtola
(2004:40) hävdar denna myt vara sann. Föga reflekterar han kring hur dylika diskurser påverkar
bilden av samerna, både inom och utanför Sápmi.
Kuokkanen diskuterar också ”myten om den starka samiska kvinnan” eller ”den samiska
matriarken”, en könskonstruktion som åsidosatt genusdebatten. Myten deklarerar nämligen att
samiska kvinnor är starka och har en stark position i det samiska samhället, varav genuspolitik är
överflödigt (Olsen 2015:38). En av informanterna i Valkonen och Wallenius-Korkalos studie menar,
att laestadianismens och samiskhetens inskränkningar och bekymmer gett upphov till myten eller
diskursen om den starka samiska kvinnan (Valkonen och Wallenius-Korkalo 2016:621). Det var
även typiskt för samerörelsen under 1970–1980-talet att i sin identitetspolitik åtskilja samiska
kvinnor från majoritetssamhällets underordnade kvinnor; de hävdade att jämlikhet mellan könen
rådde i samesamhället och befäste detta påstående med myten om den starka samiska kvinnan.
Samerörelsen ville skapa en skillnadsmarkör som fick samesamhället att framstå i positiv dager,
men jämlikhetspåståendena var inte verklighetstrogna, varken då eller nu (Kuokkanen 2004:146).
Många samiska kvinnor lever upp till detta seglivade ”ideal” som ”starka kvinnor”, eller
konstruerar sin identitet efter det, vilket blir problematiskt ifall de faller offer för våld. Starka
kvinnor ”borde inte” bli slagna, och ifall de blir det, borde de ”klara av” att hantera situationen på
egen hand (Kuokkanen 2015:279). Också av samfundsdynamiken blir de kvinnliga våldsoffren
alltmer alienerade och sårbara i sin situation (a.a.:276). Det är en starkt rotad norm i det
kollektivistiska samesamhället att familjens rykte och ära går framom individens besvär, t.ex. när
det gäller att upprätthålla goda familjerelationer, både till andra och inom ens egen familj (a.a.:279).
Som om förbudet mot att skada familjens ära eller samernas rykte samt att bli bemött av förnekelse
och misstro inte vore nog, är samesamhället ett litet samfund där ”alla känner alla”, vilket gör det
svårt att söka och få hjälp: ”Avsaknad av privatliv, rädsla för utfrysning, hotelser och förnedring
genom skvaller” utgör seriösa problem (a.a.:276). De våldsutsatta kvinnorna kan mötas av en
socialservice som saknar tillräckliga resurser och kunskapen för att hjälpa samt varken kan
garantera konfidentialitet eller opartiskhet på grund av samiska familjefejder (a.a.:277). Om det är
80

frågan om icke-samisk service, finns det kanske inte en insikt om samisk kultur eller ett gemensamt
språk att ta till. Det råder dessutom brist på skyddshem för våldsutsatta kvinnor i Sápmi (a.a.:280).
Myter, som ”det fredsälskande samiska folket” och ”den starka samiska kvinnan”, drabbar
framför allt de sårbara i samhället, det vill säga fattiga kvinnor och barn i sociala trångmål, samt
osynliggör deras lidande. De fördunklar strukturell ojämlikhet (Kuokkanen 2004:147–148), det vill
säga den roll som patriarkala strukturer spelar för att få folk att internalisera kolonialismen.
Urfolkskvinnorna samt deras välmående, önskningar och behov, ordnas hierarkiskt under männen
(Kuokkanen 2015:273).
Våldet och den bristfälliga självbestämmanderätten är de största problemen för
urfolkskvinnor på världsnivå (Knobblock 2015:276). Självbestämmande ur ett genusperspektiv är
ännu helt främmande för den akademiska världen, hävdar hon; få studier har tagit sig an denna
intersektion eller temat självbestämmanderätt i förhållande till könat våld. ”Realiteten är, att
existerande arrangemang kring urinvånares självbestämmanderätt ofta misslyckats med att
beskydda kvinnorna från social och ekonomisk fördrivning samt från det mångfacetterade våld
[kvinnorna] upplever i sina egna samfund liksom i samhället i stort”, förklarar Kuokkanen
(2013:437).
Kuokkanen (2013:442) utförde 2008 intervjuer med femton samiska kvinnor om temat
samiskt självbestämmande. Ur intervjuerna framgår, att uppfattningen om självbestämmande som
koncept är könat till sin natur; Kuokkanen anser att det för kvinnor är typiskt att vara mer lokalt
inriktade i sin syn på självbestämmanderätt (Knobblock 2015:276). Med få undantag definierade
Kuokkanens informanter självbestämmande som ”en förmåga, frihet eller rättighet att göra beslut
om ens egna ärenden både på individuell och kollektiv nivå” (Kuokkanen 2013:442). Rätten att leva
ett samiskt liv – vad än detta innebär – samt jämställdhet mellan kvinnor och män lyftes också fram.
Renskötseln utpekades som ett område där kvinnor fortfarande saknar jämlika rättigheter. Samtidigt
som flera av informanterna trodde sig ha goda förutsättningar att som kvinnor vara delaktiga i
samepolitiken och samesamhället, är deras möjligheter inte så stora som de tror (a.a.:442–444).
I skenet av våldet mot samiska kvinnor och deras kroppars utsatthet – det vill säga att som
kvinna sakna integritet över sin egen kropp – blir det tydligt att konceptet självbestämmande
handlar om mer än bara politisk autonomi (Kuokkanen 2013:444). Att ha en autonom kontroll över
sin egen kropp och reproduktion, liksom att inte leva under hot om våld eller utsättas för våld, är
grundläggande för självbestämmanderätten – statistiken talar dock starkt för att denna rätt inte
uppfylls inom urfolkssamhällen. Kuokkanen tar urfolkssamfundet i Kanada som exempel, där 1 500
fall av ”saknade eller mördare urfolkskvinnor” låg på polisens bord 2015. Hon frågar sig: ”hur
bygger vi regeringsinstitutioner och urfolksregeringar på ett sätt som inte reproducerar patriarkala
81

ordningar där kvinnor [lever] underordnade och i rädsla för våld?” (Knobblock 2015:276).
Det är inte överdrivet att påstå, att samesamhället är i kris på specifika [punkter]. Vi befinner oss i en
situation där vi förlorar människor på grund av ökat fysiskt och sexuellt våld – t.ex. genom
självmord, familjevåld, våldtäkt, psykiska problem, alkohol och drogmissbruk – men också på grund
av strukturellt våld, vilket tar sig i uttryck t.ex. i uteblivet deltagande samt ökande assimilation och
sammansmältande med nationalstatssamhället (Kuokkanen 2004:155).

Jämställdhet handlar inte bara om positiva procentenheter i kvinnorepresentationen, utan det
handlar i grund och botten om de sedvänjor, strukturer, hierarkier och diskurser som dominerar
samisk politik samt de processer som för politiken framåt (Kuokkanen 2004:154). Kuokkanen anser
att urfolkskampen för självbestämmanderätt är manligt betingad; den åsidosätter urfolkskvinnornas
strävan till jämställdhet och skyler över sexismen som ett ”vita medelklassens bekymmer”, trots att
det tvärtom handlar om könat, rasifierat våld som är ett uttryck för att urfolkskvinnor är dubbelt
förtryckta (Kuokkanen 2015:273). Kuokkanen får medhåll av t.ex. Kirsti Paltto, som hävdar att
samekvinnorna förtrycks på grund av den rasism som samesamhället internaliserat (Andrews, u.å.).
Kvinnornas röster nedtystas konsekvent både av majoritetssamhället och urfolkssamhället
(Kuokkanen 2015:273).
Många samiska kvinnor är skeptiskt inställda mot betonandet och differentieringen av
kvinnoärenden från urfolkssamhället som helhet när det kommer till ”kulturellt och politiskt
självstyre”; differentieringen går i kors med det kollektivistiska idealet som traditionellt
upprätthållits i samesamhället. Skepsisen motbevisar dock inte att samiska kvinnor befinner sig i
underläge jämfört med samiska män vad gäller ”ekonomi, politik och utbildning” (Kuokkanen
2004:150). Sedermera har feministiska urfolkskvinnor efterlyst en granskning av de
schablonmässiga och utslitna förståelserna av urfolks självbestämmanderätt och suveränitet. De
förespråkar i stället ”kvinnors individuella och kollektiva agens och autonomi” (Kuokkanen
2013:446).
4.2.3 Samiska kvinnorepresentationer i svensk media
Samekvinnorna har i media och politik skapat ett rum för sina ärenden och för att få sina röster
hörda. Genom media har de också tillgång till någon form av makt och resurser som tidigare varit
utanför deras räckvidd, anser den norsk-samiska författaren och litteraturvetaren Harald Gaski
(Andrews, u.å.).

I sin doktorsavhandling förkovrar sig Ledman i samiska kvinnors
82

medierepresentation ur majoritets- respektive minoritetsperspektiv från åren 1966, 1986 och 2006;
hon utför en jämförande studie av å ena sidan den svensk-samiska tidskriften Samefolket samt å
andra sidan diverse svenska tidningar (Ledman 2012:201).
Minoritetsmedia innefattar både chansen till ett kollektivt identitetsbygge och risken för att
återskapa stereotyper och homogeniserande avbildningar. Urfolksmedias potential att motarbeta
majoritetsbefolkningens stereotyper och romantisering av urfolk hos blir påtaglig i frågor om
identitetspolitik, rätten till hav, land eller kultur och tradition ständigt är på agendan i urfolksmedia
Minoritetsmediernas situation är dock kontextbunden och styrs av villkor uppställda av
majoritetssamhället, t.ex. ekonomiska, politiska och sociala villkor (Ledman 2012:122–123).
Två primära uppdrag för samisk media har varit att sprida kunskap och information, samt att
vidareutveckla samesamhället. Ledman skriver att samisk media i Sverige har jobbat för att skapa
en kollektiv identitet och känsla av det samiska, och därigenom bidragit till den etnopolitiska
mobiliseringen, på samma sätt som de nationalsamiska symbolerna: flaggan, nationalsången,
nationaldagen, tanken om det enade Sápmi och så vidare. En tidskrift som t.ex. Samefolket
representerar dock inte den samiska kulturen i sin helhet, utan ger ett perspektiv på samiska ärenden
(Ledman 2012:122–123).
Majoritetsmediers bild av den samiska kvinnan är och har varit tydligt kulturfokuserad;
”äkta samiska kvinnor” innehar kulturell kompetens, ansågs det i svensk media under 1960-talet.
Jojk och slöjd var, utöver renen, symboler för det autentiskt samiska (Ledman 2012:98) som belyste
det icke-normativa i motvikt till den osynliggjorda normen, det vill säga den vita svenska mannen.
Vid denna tid levde den samepolitiska mobiliseringen sin guldålder, vilket medförde
stolthetskänslor över den samiska härkomsten. Diskrimineringen och rasismen mot samerna var
dock fortfarande närvarande i pressmaterialet (a.a.:106).
Både under 1960 och 1980-talen associerades samiska kvinnor med ämnet kultur också i
tidskriften Samefolket. Kulturen blev i detta sammanhang dock ett rum för samiska kvinnor att
uttrycka sig och sitt perspektiv, samt ett medel för dem att konstruera sin (kollektiva) identitet.
Ledman skönjer en avsikt att osynliggöra och prioritera bort kvinnofrågor i Samefolket under 1966
(Ledman 2012:132–133). Frågor om könsrelationer och identitet, etnicitet, modernitet och tradition
blev dock alltmer uppmärksammade med tidens gång, och synen på samisk etnisk identitet gick
från tystnad till stolthet. Tidningen påvisar också en vilja att förena västerländska perspektiv med
det etnokulturellt samiska (a.a.:150).
Då samiska kvinnor under 1960-talet ännu var osynliga inom politiken och i politiska
diskussioner i samisk media, var dessa kvinnor under 1980-talet politiska aktörer med egen röst
(Ledman 2012:107–108), vilket också påvisas i grundandet av Sáráhkká (Andrews, u.å.). Samiska
83

kvinnor tog t.ex. upp könsroller, könsfrågor och sitt missnöje kring osynliggörandet av kvinnors
intresseområden. Identitetskänslorna bland samiska kvinnor var ambivalenta vid denna tid; de
kände å ena sidan stolthet över sitt samiska påbrå och kultur, men kämpade å andra sidan med
kvarlevorna av det kolonialistiskt och rasistiskt konstruerade stigmat kring samiskhet. Kvinnors
ökade deltagande i politiken och deras ökade representation i Samefolket mötte motstånd i form av
samiska mäns chauvinistiska uttalanden och förlöjligande av kvinnorna, vilket möjliggjordes av
mansdominansen i tidskriften Samefolket (Ledman 2012:135–137). Kvinnornas nya maktpositioner
ifrågasattes, eftersom samiska män kände sig hotade av den ”moderniserade” eller ”försvenskade”,
utbildade och arbetande samiska karriärskvinnan (a.a.:149).
Under 1980-talet utvecklade majoritetsmedierna en mer mångfacetterad bild av det samiska
kvinnoskapet, nämligen synen på samiska kvinnor som kvinnor mellan två kulturer. Efter de
samiska kvinnornas tillträde på den svenska arbetsmarknaden, blev de en mer självklar del av det
svenska samhället (Ledman 2012:104–106). Samiska kvinnor kom med tiden att både i majoritetsoch minoritetsmedia representeras som ”dubbelkulturella gränsöverskridare” (a.a.:148), med
intresse för och insyn i det omgivande samhällets kultur liksom i sin egen. Samiska kvinnor har
alltmer börjat experimenterat på gränserna mellan det samiska och västerländska t.ex. i sina
konstnärliga uttryck och kulturproduktioner (a.a.:151–152).
Även år 2006 vägde samiska kvinnors roll som aktörer inom kulturen tyngst i kvinnorepresentationen i Samefolket (Ledman 2012:140). Kulturen fungerar här som förstärkare av samisk
identitet och som medel att undersöka densamma, samt att ge den samiska kulturen utrymme och
positiva konnotationer hos omvärlden (a.a.:109). Genom erfarenhet av kulturmöten på den svenska
arbetsmarknaden, förstod samiska kvinnor de problem som kulturkrockarna kunde orsaka, men
ansåg dem inte olösbara för den sakens skull (a.a.:142).
Ledman noterar också hur jämställdhetsperspektiv inom politiken var ett allt mer eftertraktat
ämnesområde bland Samefolkets läsare under 2006 – en direkt reaktion på Sametingets
jämställdhetspolitiska arbete (Ledman 2012:142–143). I motvikt till jämställdhetsdiskursen höjdes
dock röster som menade, att jämställdhet var en västerländsk konstruktion som hotade samisk
tradition och kultur till vilka också samiska traditionella könsroller hörde (a.a.:146).

4.3 Samisk maskulinitetskonstruktion
Torjer Olsen (2015) diskuterar samisk maskulinitetskonstruktion och samiska queer-identiteter i sin
artikel “Masculinities” in Sami studies. Olsen erbjuder chansen att ge en mer mångfaldig syn på
samisk etnicitets- och könskonstruktion, då jag nischat in mig på den kvinnliga, samiska
84

genuskonstruktionen i min avhandling (Olsen 2015:38).
Jorunn Eikjok har hävdat att de samiska männen har sig själva att skylla för sin frånvaro i
genusdebatten, då de yrkat etnopolitik framom genuspolitik och begränsat kvinnorörelsens framfart.
Eikjok får medhåll av Kuokkanen (Olsen 2015:38). Enligt Sawyer har dock feministisk teori och
kritik ofta glömt bort att analysera konstruerad maskulinitet vid sidan om konstruerad femininitet
(Sawyer 2005:166). Genom att rikta blicken mot avsaknaden av både empirisk och teoretisk
forskning kring samisk maskulinitet, ställer Olsen frågor och listar framtida utmaningar för
forskningsfältet. Vad gäller genusforskningen, har den främst riktat in sig på samiska kvinnor och
deras situation, varav Olsen ställer krav på forskningen att omfatta också män och queer-identiteter
(Olsen 2015:37–38). Han menar att den samiska genusforskningen kan påstås vara ”mansblind”, då
den frånsett maskulinitet som ett forskningsfält, värt att utforska närmare. ”Detta påvisar
svårigheterna i att se på ett flertal identitetsaspekter på samma gång”, hävdar Olsen, och syftar på
intersektionalitetsteorin (a.a.:49).
I detta sammanhang kan en dock fråga sig om inte det Olsen kallar ”mansblindhet”
egentligen är ett medvetet val, snarare än en oförmåga i den mening Olsen påstår. Jag tänker här på
den feministiska teologen Ursula Kings utsagor; hon verkar värdera lyftandet av kvinnornas
perspektiv över de nya rönen av mansstudier, som hon uppfattar ”mindre akuta” (King 2005:7).
Samtidigt är det visserligen viktigt att inte fastna i ett förstavågsfeministiskt projekt att belysa
kvinnoperspektivet, utan att ta steget vidare. Också t.ex. mäns och queer-personers identiteter
behöver blottas och diskuteras på den samiska genusforskningens arena, för att förstå hur olika
former av maktstrukturer samspelar.
Stereotypt uppfattas samer som renskötare, och mansnormen inom renskötseln är tydlig
(Olsen 2015:38). Av den forskning som behandlar män och maskulinitet i en samisk kontext, ligger
fokus allt som oftast på renskötseln, och då framför allt på ”övergången från ett traditionellt
samhälle med förhärskande, primära levnadssätt, som renskötsel, fiske och agrikultur, till ett
modernt samhälle med mer komplexa levnadssätt, urbanisering och en ökad användning av
teknologi” (a.a.:42). T.ex. är diskursen om samisk machokultur, som ofta förekommer i den
offentliga debatten, ett frånvarande studieobjekt i forskningen (a.a.:40).
Mansnormen gynnar ingalunda alla män. I Åhréns studie beskriver de samiska
informanterna hur traditioner, som bottnar i de tidiga renbeteslagarna, skapar diskriminering, både i
förhållande till kön och heteronormativitet. En av Åhréns manliga informanter, Anders, är
homosexuell och önskade sig ett annat liv än den renskötarkontext han fötts i, men det
traditionsbundna familjelivet och siidans konservativa tänkande nekar honom både hans sexualitet
och önskan att lämna renskötseln. Han är nämligen familjens enda son, och hotades med total
85

exkludering om han valt en annan väg än den som var honom tilltänkt. Trots att Anders till en
början gjorde motstånd, mot det orimliga ansvar för hela familjens framtid som lades på hans axlar,
ledde situationen till slut till att han förträngde sin sexualitet, gifte sig med en renskötande kvinna
och stannade inom renskötseln för att upprätthålla familjerelationerna och den kulturella
gemenskapen (Åhrén 2008:101).
Olsen menar att det finns förväntningar på samiska pojkar att leva traditionellt samiska liv,
eftersom det moderna livet är sameflickornas lott. Också Kristine Nystad har noterat, att samiska
familjer ofta räknar med att sönerna ska upprätthålla familjetraditionen, medan döttrarna i stället
utbildar sig. Det är vanligt att samiska pojkar oftare hoppar av skolan (Olsen 2015:42–43) medan
samiska flickor avvisas i renskötseln (Åhrén 2008), vilket blir paradoxalt med tanke på att samiska
kvinnors och framför allt mödrars uppgift enligt tradition är, att vara kulturbärare för kommande
generationer (Ledman 2012:133). Samtidigt är det främst samiska män som utsätts för
diskriminering på arbetsmarknaden (Olsen 2015:39). Kanske är detta en oundviklig konsekvens av
förnorskningen och de diskriminerande rennäringslagarna; samiska kvinnor har varit en del av den
norska arbetsmarknaden längre än de samiska männen (Ledman 2012:96–97).
Självmord är vanligare bland urfolk än bland majoritetsbefolkningen, och enligt svensk
forskning desto vanligare bland renskötarna. Omma, Holmgren och Jacobsson har genom sin studie
med unga svenska samer kunnat påvisa, att över 50 procent av informanterna upplevde ”dålig
behandling på grund av sin etnicitet”, i detta fall framför allt renskötarna. Den norska filosofen
Arnt-Ove Eikeland har i sin tur påvisat, att självmorden även är vanligare bland samiska män än
bland kvinnorna, men vill ändå betona hur etniciteten spelar in framom kön i detta fall (Olsen
2015:43). Samtidigt är det fler män än kvinnor som begår självmord på global nivå enligt
Världshälsoorganisationen WHOs statistik (Folkhälsomyndigheten.se 2018). ”Oavsett är det viktigt
att betona att detta inte kan generaliseras till [att gälla] alla samiska män”, skriver Olsen (2015:43).
Den fortgående kolonialistiska exploateringen av Sápmi belastar renskötseln, bland annat
genom exploateringen av naturresurser och fördrivningen av samerna från sina områden, t.ex.
renarnas betesmarker eller samernas fiskevatten. Detta statliga våld går hand i hand med den höga
självmordskvoten bland unga renskötande samer, och borde därmed behandlas som ett
kolonialistiskt problem. Marie Kathrine Poppel har i artikeln Are Women Taking over Power and
Labour from Men? Gender Relations in Pre- and Post-colonial Greenland argumenterat för att
”nedgången i sysselsättningen inom traditionella yrken” pressar urfolksmännen ut i samhällets
marginaler, och skapar en så kallad maskulinitetskris. Det står klart, att det existerar ett akut behov
av att undersöka ”interna förhållanden mellan feministiska, koloniala och urfolkliga problematiker
över nordiska postkoloniala rumsligheter” närmare, för att råda bot på illamåendet som också plågar
86

samiska urfolksmän. Problemet påträffas också inom andra urfolkssamfund; som Poppel påvisat, i
Grönland (Andersen m.fl. 2015:242), och som Kuokkanen (2015) påvisat, i Kanada.
Olsen diskuterar även samiska queer-perspektiv. Begreppet ”queer” innebär enligt honom
”könsidentiteter och sexuella läggningar som bryter med heteronormativiteten på ett eller annat
sätt”. Begreppet har varit totalt främmande för sameforskningen fram till 2013 (Olsen 2015:44), då
redaktörerna Bergman och Lindqvist utgav publikationen Queering Sápmi. Boken återger samiska
queer-personers berättelser om ”att vara queer i Sápmi”, samt hur marginaliserande denna
identitetsposition är, med agendan att föra fram ett samiskt queerperspektiv som skakar om
vedertagna uppfattningar om genusidentiteter och sexualitet (a.a.:40). Olsen anser, att boken belyser
ett ”behov att bryta tystnaden” kring queerperspektiv i Sápmi, eftersom heteronormen är starkt
förhärskande och anknyter till den föredragna samiska identiteten (a.a.:44–45).
Också laestadianismen karaktäriseras av ett negativt förhållningssätt till samkönade
relationer, som totalt avvisas inom rörelsen. Det är sannolikt att laestadianismen påverkat den
tystnad som finns kring sexualiteter och identiteter som inte passar in i heteronormativiteten. Inom
sameforskningen råder tystnad kring detta ämne. Ketil Lenert Hansen har något flyktigt diskuterat
de homosexuellas situation i samesamhället och kommit fram till att homosexuella rent statistiskt är
mer utsatta för diskriminering. Sociologen Merethe Giertsen har förklarat detta med den ”dubbla
minoritetsidentitet” som homosexuella samer utgör (Olsen 2015:44).
Ett mycket viktigt ämne gällande queer-identiteter är, hur normavvikelserna kan få negativa
konsekvenser för queer-personernas hälsa och sociala liv på grund av diskrimineringen ickenormativa personer utsätts för. Den nämnda ”machoidentiteten” är starkt kopplad till samisk
maskulinitet. Olsen kallar den samiska machoidentiteten för en ”föredragen samiskhet och
föredragen maskulinitet” och intygar om att denna norm är vad alla icke-heteronormativa identiteter
speglas emot i samisk kontext – detta framhålls även i Queering Sápmi, där denna könsstereotyp har
orsakat problem för flera av informanterna. Samtidigt är machoidentiteten givetvis inte något
säreget för samesamhället, utan är tvärtom typiskt över kulturella och etniska gränser där
mansdominans råder (Olsen 2015:44–45).
Ett stort tema i Queering Sápmi är hur maskulinitet inte är ekvivalent med eller begränsat till
män, liksom femininitet inte är med kvinnor (Olsen 2015:40). Olsen påpekar redan i sin inledning
skillnaden mellan ”maskulinitet” och det som berör eller ”relaterar till män”; även om dessa
begrepp är ofrånkomligt sammanflätade med varandra, är de ingalunda liktydiga ord (a.a.:37).
Något kan vara maskulint respektive feminint, utan att nödvändigtvis handla om män respektive
kvinnor – bägge kan finnas i samma företeelse till olika nivå, och olika kroppar kan, oberoende av
kön, förkroppsliga bägge. ”Det finns ingen singulär samisk maskulinitet, på samma sätt som det inte
87

finns ett singulärt samiskt perspektiv eller tankesätt eller handlingssätt”, skriver Olsen (a.a.:50).
Queer-identiteter blir även intressanta i ljuset av traditionell urfolkssexualitet och urfolkliga
könssystem (Kyrölä 2017) – men denna diskussion lämnar jag till en annan gång.
Olsen sluter sig till att det ”troligtvis [är] mer korrekt att eftersträva forskning grundad på
plurala samiska perspektiv . . . av samiska män, queer, kvinnor eller vilken än kategori du önskar
använda” (Olsen 2015:50). Gloria Anzaldúa (2012) menar att mannen är desto mer kedjade till sin
könsroll än kvinnan; männen förblindas av sitt privilegium och missar att könsroller egentligen
skadar alla. Anzaldúa anser att en manlig revolution motsvarande kvinnorörelsen vore på sin plats
och att alla förtryckta kunde lära sig av homosexuella och queer-personer som möter förtryck i
många moderna kulturer – och som därmed också förstår olika kulturella former av förtryck.

88

5 Förtryck och kraftfrigörelse: kristendomens och laestadianismens könsroller
Ur intervjuerna i Helander och Kailos verk No Beginning, No End: The Sami Speak Up från 1998
framgår kristendomens förgörande makt i samesamhället. I antologin enas den samiska
musikartisten Inga Juuso samt de samiska författarna Kirsti Paltto och Rauna Magga Lukkari om
det negativa inflytande kristendomen haft på samesamfundet; religionen har inte bara fört med sig
kvinnodiskriminerande könshierarkier, utan dessutom skadat samiska kvinnors självkänsla
(Kuokkanen 2004:147; 2007a:75). Paltto hävdar att kristendomen underställer den samiska kvinnan
som en mannens tjänare. Hon får medhåll av Kerttu Vuolab, som beskriver sin fars konvertering till
kristendomen som en konvertering in i en machoidentitet (Andrews, u.å.).
Heliga skrifter är sällan könsneutrala och som genusmedveten religionsvetare bör en
kontextualisera skrifterna för att kartlägga hur de använts i tid och rum (Sky 2007:20–22). Den
kristna Bibeln är skriven av män, i första hand om män och reflekterar gångna årtusendens könssyn
och genusförståelse. Männen utgör den mänskliga och gudomliga normen och kvinnor och barn är
deras bihang eller undersåtar. T.ex. i Moseboken talar Gud till sin trogna anhängare, profeten
Moses, och kallar det heliga landet Israel samt sitt folk för sin ”förstfödde son”. Manliga relationer
och släktled betonas genomgående i skrifterna, liksom fader-son-relationen till Gud (a.a.:55–58).
Kristendomen kan samtidigt historiskt uppfattas ha varit exkluderande och paranoid
gentemot andra religioner och icke-kristna religiösa element. Naturtro och animism, den nordiska
mytologin som fortfarande hade sitt tillhåll i Norden, samt samisk schamanism, för att nämna några
exempel, undanröjdes för att manifestera och etablera kyrkans makt. Även om kyrkan inte godtagit
”hedningar” och mystiker, var kvinnorna på grund av sitt kön särskilt utsatta; kvinnans religiositet
ansågs i flera århundraden totalt avskild från mannens, och väckte därför både förundran,
uppmuntran, misstankar eller skräck (Sky 2007:71).
Som helig och auktoritär skrift utövar Bibeln patriarkal kontroll över religionens anhängare.
Även om utsagor om jämställdhet mellan könen stundvis går att finna, profilerar sig Bibeln frekvent
sexistiskt mot kvinnor (Hammar 2000:31–32). Också i Norden användes Bibeln för att reglera
sociala strukturer och könsroller. Men detta till trots utmanades dessa könsroller av nordiska
kvinnor, som under sekelskiftet till 1900-talet omtolkade bibliska budskap för kvinnors rätt – ett
mer eller mindre medvetet strategiskt drag för att kunna diskutera, utöka och omforma kvinnans roll
i det dåtida samhället, präglat av en kristen livssyn (Markkola 2000:18–19). T.ex. Inger Hammar
poängterar att tidiga svenska feminister använde teologiska argument i sin kvinnokamp (Hammar
2000:57–58). Kvinnobefrielsen ansågs av dessa feminister gå hand i hand med befrielsediskursen i
Nya Testamentet – att Kristus genom sin korsfästelse befriade mänskligheten från syndens bojor –
89

men att detta budskap förtryckts genom patriarkala bibelläsningar (Kinnunen 2014:61). Religionens
potential att både förtrycka och kraftfrigöra kvinnor blir härigenom tydlig.
I Valkonen och Wallenius-Korkalos (2016:619) dekolonialiserande och intersektionella
analys av samernas laestadianska kontext framträder två huvudteman: ”[1] intersektionerna mellan
laestadiansk och samisk andlighet, samt [2] att finna en personlig tro genom att tänka om kring
normer”. Artikelförfattarna (a.a.:623) önskar att deras analys ska fungera som ett exempel på
behovet och nyttan av dekonstruktionen av religiösa och kulturella symboler, som ”den starka
samiska kvinnan” eller ”laestadianska modern”, vilka annars tillåts fördunkla ”individuella och
sociala problem” samt ”specifika mentala strukturer och vardagspraktiker som folk socialiseras in i,
men [också] kan upplevas som begränsande och till och med skadliga”.
Laestadianismen har haft stor genomslagskraft bland samerna och befäst kvinnoideal som
”fromhet, ödmjukhet och anspråkslöshet vid sidan om kristendomens sedvanliga dualistiska bild av
kvinnor” som goda och gudfruktiga eller onda och olydiga (Kuokkanen 2004:147). Denna
dualistiska kvinnosyn finns rotad i biblisk kristendom och tangerar dynamiken mellan ”den onda,
syndiga fresterskan Eva” och ”den goda, fromma jungfru Maria” som t.ex. Sky (2007:20–22, 58–
59) skrivit om. Det står klart, att den kvinnliga samiska könsrollen skapats i en smältdegel, där
diverse maktsystem från olika tider påverkat slutresultatet. Vad som är ”traditionellt” kan i
sammanhanget bli svårt att sålla fram (Kuokkanen 2004:147).
Kristendomen generellt, men laestadianismen framför allt, är krafter inom det samiska
samhället, där kolonialistiska och patriarkala strukturer sammanstrålar och bör härledes skärskådas
enligt Rauna Kuokkanen. Valkonen och Wallenius-Korkalo (2016:616–617) konstaterar i detta
sammanhang, att också de uppfattar laestadianismen som delaktig i den kolonialism som
konstruerar samisk psykosocial självuppfattning och samiska normverk; rörelsen påverkar inte bara
samisk identitetskonstruktion, utan också samernas välmående. I Valkonen och Wallenius-Korkalos
studie belyser den postkoloniala infallsvinkeln, hur samtiden fortfarande lever i kölvattnet av
kolonialismen och dess arv, på samma vis som laestadianismens föreskrifter och inverkan inte
lämnade informanterna, bara för att de lämnade rörelsen.
Laestadianismen listar restriktioner för kvinnor t.ex. vad gäller passande beteende, sätt att
klä sig och leva ut – eller snarare låta bli att leva ut – sin sexualitet (Valkonen och WalleniusKorkalo 2016:617). Moderskapet är också det laestadianska kvinnoidealet, som ”reglerar social
ordning” och befäster könsdiskriminerande praxis ”som 'att ta emot alla barn Gud beviljar'”. En
utbredd åsikt bland informanterna var, att laestadianismen förtrycker och begränsar kvinnor genom
sina strikta och stundom till och med brutala riktlinjer. Informanterna upplevde att laestadianismen
gav upphov till en ofördelaktig – och ibland så gott som kvinnofientlig – attityd mot kvinnor, och
90

även sexuell utnyttjning och våld var närvarande i en del informanters utsagor. ”En del av
kvinnorna ansåg laestadianismen vara ett 'sinnets kolonialisering' som starkt påverkar hur kvinnorna
kan tänka kring och leva ut sin samiska kultur och sitt kvinnoskap”, förklarar Valkonen och
Wallenius-Korkalo (a.a.:621).
Forskning om laestadianismen har kunnat ådagalägga de sätt på vilka samfundet är kapabelt
till ”processer och problematiker som är skadliga för individuella rättigheter”. Individen förhindras
att tala öppet om eller ens formulera sina negativa upplevelser av rörelsen på grund av att rörelsens
”intensiva gemenskap och anspråk på doktrinisk renhet skapar ett nätverk av kontroll” (Valkonen
och Wallenius-Korkalo 2016:621). Feministisk kritik har också riktats mot laestadianismens
konservativt patriarkala och kvinnoförtryckande element (a.a.:616).
Religion bär dock på potentialen att både förtrycka och/eller kraftfrigöra kvinnor. Kvinnor i
fundamentalistiskt religiösa sammanhang upplever ofta kraftfrigörelse när de förhandlar kring sin
religiösa identitet som den ser ut i praktiken (Valkonen och Wallenius-Korkalo 2016:616). I
Valkonen och Wallenius-Korkalos artikel undersöks laestadianismen inte ”som rumsligheter för
mångfaldigt förtryck” (a.a.:623), utan i förhållande till informanternas ”potentiellt kraftfrigörande
och subjektifierade upplevelser” av laestadianismen, både som samiska kvinnliga medlemmar i
rörelsen och i den process, där de tog avstånd från rörelsen. Den styrka och kraftfrigörelse
laestadianismen gett upphov till hos informanterna kan nämligen också ha att göra med de negativa
element som slutligen drev dem till att bryta med rörelsen och efteråt skapa mekanismer för att
bearbeta sina upplevelser (a.a.:618).
Valkonen och Wallenius-Korkalo skriver: ”Att producera detta sorts material kan ses som en
del av dekolonialiseringsprocessen. Kvinnornas berättelser formar ett motsatt narrativ till både
laestadianismens och samiskhetens hegemoniska narrativ, samt exemplifierar verbal historia bortom
det koloniala ramverket” (Valkonen och Wallenius-Korkalo 2016:618). Informanterna i denna
studie redogör genom sina berättelser för samtida och förgångna subjektpositioner, som är
intersektionella och fluktuerande, skapade och möjliggjorda inom samisk-laestadiansk kultur. ”Att
vara en samisk kvinna inom första generationens laestadianism är inte en fix subjektposition”, enligt
författarna, utan subjektpositionen utvecklas ständigt t.ex. i hur informanterna fann egna alternativ
till att leva ut sin religiositet både innanför och utanför väckelserörelsens gränser, ofta med
hänvisning till sin samiska etnicitet (a.a.:623–624). Informanterna uppfattade ett visst spelrum inom
laestadianismens ramverk gällande religiöst aktörskap och religiös subjektivitet, på grund av det
faktum att de var samer (a.a.:619–620).
En av informanterna talade om religion som en andlig resurs, säkerhet och existentiell
grundval, från vilken hon kunde navigera arbete, fritid och relationer – samtidigt som hon upplevde
91

religionen som ett viktigt arv. Trots att hon inte längre var medlem i den laestadianska rörelsen, såg
hon sig fortfarande som mentalt och spirituellt bunden till den på grund av sin samiskhet;
Laestadius själv hade som nämnt samiskt påbrå, och en del av den traditionella, samiska religionens
element levde vidare i rörelsen genom t.ex. naturnära ceremonier, helare och ”tolkande av naturens
tecken” (Valkonen och Wallenius-Korkalo 2016:619–620).
En annan av informanterna tolkade t.ex. nåd som en av laestadianismens grundteser och
motiverade möjligheten till att göra en egen tolkning med diskursen om samiska kvinnors styrka:
”[E]n stark samisk kvinna är kapabel att göra sina personliga bedömningar i relation till
laestadianismens dogmatik och normer”, ansåg hon. Här var det med andra ord den samiska etniska
identiteten som bjöd in till kraftfrigörelse och överglänste laestadianismens patriarkala kvinnosyn.
Laestadianismen kunde för kvinnorna vara en personlig övertygelse utan att för sakens skull diktera
hela deras liv (Valkonen och Wallenius-Korkalo 2016:620). En annan informant använde
argumentet om starka samiska kvinnor som följer sin egen väg i sitt val att lämna rörelsen (a.a.:619)
En ytterligare källa till kraftfrigörelse var moderskapet, som både återupprättade
informanternas koppling till det religiösa – till Gud – och distanserade dem från religionen.
Moderskapet skapade nämligen ett andrum, där kvinnorna reflekterade över sin spiritualitet ur
barnets synvinkel; en hurdan tro ville de ge i arv till sina barn? (Valkonen och Wallenius-Korkalo
2016:622). Detta för tankarna till samiska kvinnors traditionella roll som kulturbärare för
kommande generationer (Ledman 2012:133).
Informanterna i studien började sakta med säkert erfara laestadianismen i sig självt som
omoralisk och hypokritisk, vilket drev dem till att söka egna, olikartade sätt att utöva sin tro
(Valkonen och Wallenius-Korkalo 2016:619–620). Artikelförfattarna beskriver detta som ”en
omvänd religiös kraftfrigörelse”, en ”subversiv subjektivitet” sprungen ur kvinnornas personliga
bedömning av laestadianismen som eggade dem till att trotsa rörelsens normverk och religiösa
auktoritet. En av de primära kraftkällorna för den nya religiösa identitetskonstruktionen var bönen,
som genom att vara en kanal till Gud ingav tröst, stöd och bekräftelse; genom den upplevde
informanterna att de kunde läka de sår och trauman laestadianismen åsamkat dem. Bönpraxisen var
inget nytt för informanterna, utan något som de burit med sig sedan barndomen (a.a.:622).

92

6 Den samiska nyschamanismen
Trots den kristna tradition som går århundraden bakåt, har de skandinaviska länderna på senare tid
utvecklats till religiöst pluralistiska samhällen i och med invandring, nyandlighet och
sekulariseringsprocessen. Den till en början anspråkslösa nyandligheten och New Age-rörelsen har
genom den ekonomiska marknaden etablerat sig och blivit allt mer konventionell i Norden; speciellt
trender som healing och mindfullness har fått grogrund (Kraft m.fl. 2015:3–4). Nyschamanismen –
som föddes i den ockulta vågen på 1960–1980-talen (Lewis 2015:129) – är en av de nyreligiösa
eller paganistiska rörelser, där naturdyrkan och urfolkliga, religiösa element spelar stor roll (Selberg
2015:90). Nyschamanismen tillräknas i dag en av de religiösa rörelser som har störst tillväxt i den
västerländska samhälleliga sfären (Fonneland 2015:51), och nyschamanerna hävdar ofta att
schamanismen är världens urreligion, gemensam för alla urfolk. Kanske tack vare detta, har
nyschamanismen blivit ett globalt fenomen (Lewis 2015:127).
Nyschamanismen har även globaliserats tack vare den religionsantropologiska och
religionshistoriska forskningen, som studerat och fört fram schamanism i sina olika former, och
därmed inspirerat nya rörelser, både med beskrivningar av det förgångna och med nya definitioner
(Kraft m.fl. 2015:2–3). Att schamanismen har väckt stort intresse och förundran i västvärlden blir
påtagligt i bredden av litteratur skriven kring ämnet, samt i hur själva begreppet ”schaman” har
plockats från ett akademiskt religiöst och antropologiskt språkbruk till folkmun (Hammer 2015:13).
Många nya former av schamanismen, dess riter och praxis har uppstått i samband med
fascinationen kring schamanism (Hammer 2015:13). Lewis drar paralleller mellan nyschamanismen
och så kallad ”romantiserad primitivism” samt diskursen ”Nobla vildar”, som levt stark i det
västerländska samhället sedan tidig modern tid. En sådan livsstil blev attraktiv framför allt eftersom
den uppfattades fri från socioekonomiskt tryck och internaliserade kulturella normer. Redan under
1800-talet blev den romantiserade primitivismen ett fiktivt fenomen i böcker, snarare än något
verkligt, och en slags ambivalens skapades gentemot den; fascinationen levde vidare, men så gjorde
likväl uppfattningar om ”primitiva kulturer”, som ansågs underställda och lätt utspelade av det mer
civiliserade samhället. Från och med 1960-talet ökade åter intresset för icke-västerländska folk och
stammar, framför allt för deras livsstil och andlighet; dessa ”motkulturer” erbjöd alternativa
andligheter, som ”kultiska sociala miljöer”, ockultism och New Age (Lewis 2015:128–129).
Nyschamanismens dragningskraft har på ett likartat sätt legat i romantiserandet av
ursprungsfolkens livsstil och schamanistiska andlighet (Fonneland 2012:165). Idealiserandet av
urfolkskulturer har blivit ett globalt fenomen. Lewis poängterar att stadgan Förenta Nationernas
Deklaration om Ursprungsfolks Rättigheter från 2007 reflekterar en romantiserande primitivism.
93

Till och med FN deklarerar sitt antagande om, att urfolk lever i större sämja med naturen än
västvärlden och att deras andliga relation till sitt land är så speciell, att det ger dem rätt till detta
land (a.a.:129–130).

6.1 Akademisk bakgrund: Áilo Gaups samiska nyschamanism
Lewis menar att även om urfolksfilosofiska drag kan påträffas i nyschamanismen, uppstod den i en
totalt annorlunda sociopolitisk situation än traditionella urfolksschamanismer. Vetenskapen innehar
litet information om samernas traditionella tro – nutida samisk nyschamanism har snarare
inspirerats av Michael Harners läror och New Age-filosofier kring en universal, urfolklig andlighet
(Lewis 2015:127). Mircea Eliade skapade grunden för både den akademiska och populära
förståelsen av schamanismen i början av 1950-talet i sin bok ”Shamanism: Archaic Techniques of
Ecstasy”, genom att förklara själva konceptet, samt hur en ska närma sig det. Harner i sin tur
presenterade i ”The Way of the Shaman” från 1980, en version av nyschamanism som förkastades
av den akademiska världen, men som mottogs varmt bland allmänheten (Hammer 2015:14). Harner
övergav till slut akademin för att i stället lära ut sin kärnschamanism på sin schamanistiska
institution, Foundation For Shamanic Studies (Lewis 2015:128). Liksom Eliade före honom,
skapade Harner ett essentialistiskt system i sin kärnschamanism; Harners tanke var dock att skapa
en global grogrund för olika kulturella schamanismer (a.a.:137). Hans läror är lätt applicerbara på
olika religiösa symbolspråk tack vare deras perspektiv; Harner sökte en samhällsbefriad,
sociokulturellt oberoende schamanism – en schamanismens kärna. Harner hade rest omkring i
norska Finnmark för att finna spår av den traditionella samiska tron och schamanismen, och fann
där den samiska schamanen Mikkel Gaup. Harner blev också en inspirationskälla för samen Áilo
Gaup, Mikkel Gaups släkting och den första norska nyschamanen, som etablerade den
nyschamanistiska rörelsen i Norge (Fonneland 2015:35).
Det samiska nyschamanistiska uppvaknandet går att spåra till två modernhistoriska
händelser: spridningen av Gaups nyschamanism och New Age-rörelsens framfart i Norden. Det
samiska etniska och kulturella uppvaknandet under 1970-talet lade grunden för bägge (Lewis
2015:133–134). Den amerikanska nyschamanismen slog rot i Norden tillsammans med New Agerörelsen och ”ockulta impulser” under 1980-talet. Inom den nordiska nyschamanismen är
amerikanska inflytanden påtagliga (Kraft m.fl. 2015:3). Nyschamanismen i den nordiska kontexten
var de facto mycket lik sina globala västerländska motsvarigheter fram till 1990-talet. Därefter
började ett mer säreget, lokalt format ta form, då intresset för att återuppliva och bevara samisk
traditionell schamanism samt dess praxis och ritualer, växte fram (Fonneland 2015:33–34). Detta
94

skedde främst tack vare flera individers egna företag: Jørgen I. Eriksson i svensk paganistisk
kontext; Annette Høst, som förespråkade den nordisk-mytologiska riten sejdr i dansk kontext; samt
Ailo Gaup i norsk kontext (Kraft m.fl. 2015:3). Fonneland (2015:37–38) förklarar att den nya
trenden att värdesätta sina lokala rötter och traditioner är en eventuell motreaktion mot Harners
globala kärnschamanism. Hela den samiska nyschamanistiska rörelsen förespråkar lokala
traditioner, i en önskan om att distansera sig från sina amerikanska rötter och legitimera sitt arbete.
Efter 2005 började flera norska nyschamaner profilera sig som samiska traditionella nåjder,
och också inom New Age blev samiska traditioner, schamaner och samisk symbolik ofta
förekommande. T.ex. utgav Áilo Gaup 2005 den självbiografiska boken ”The Shamanic Zone”, med
inslag av sina egna studier av vetenskapliga verk som behandlade traditionell samisk tro. I boken
skildrar han hur han i sin barndom som föräldralös var tvungen att lämna Guovdageaidnu
(Kautokeino) för en fosterfamilj i Oslo, och hur han återvände till sitt ursprungsland för att finna
både sina rötter och den schamanistiska tron (Fonneland 2015:35–37).
När Gaup på 1970-talet sökte samiska nåjder i sina förfäders hemtrakter i Finnmark, Norge,
fann han den chilenska flyktingen Ernesto, som lärde honom chilensk schamanritual samt att uppnå
trans med hjälp av en afrikansk djembetrumma (Kraft m.fl. 2015:1). Till en början hade Gaups
nyschamanism med andra ord litet med den samiska nåjden att göra. Efter mötet med Ernesto
studerade Gaup i flera omgångar i Ensalen, Kalifornien vid Michael Harner's Foundation For
Shamanic Studies, och återvände till Norge ett årtionde senare som professionell schaman,
auktoriserad av Harner. Gaup hamnade mitt i Álttá-konflikten, i vilken han ställde sig på de
protesterandes sida. Då politiken kring Álttá-konflikten generellt kan sägas ha väckt den
etnopolitiska samiska identiteten, stärkte den en samisk schamanistisk religiositet i Gaup
(Fonneland 2015:35–36). Han beskrev schamanismen som världens ursprungsreligion, den främsta
av forntida religioner och ett andligt arv från den neolitiska tiden (Selberg 2015:96–98).
Efter 1990-talet, då den nordiska nyschamanismen börjat bilda sin egen särart av
schamanism, grundades också Sjamanistisk forbund, Norges schamanistiska förbund (Fonneland
2015:33–34), av schamanen och helaren Kyrre Gram Franck, för att säkra nordisk-mytologisk och
samisk schamanism (a.a.:38). ”Utvecklingen av en nyschamanistisk rörelse inställd på att bevara
och rekonstruera nordisk-mytologiska och samiska traditioner är begriplig i skenet av det bredare
etnopolitiska sökandet efter en samisk identitet, liksom sökandet efter ett nordiskt arv”, skriver
Fonneland (a.a.:49).
Sjamanistisk forbund var till en början en organiserad lokal rörelse, som kom att utvecklas
till en enligt lag erkänd denomination, som i första hand representerar nyschamanismen i Norge,
med politisk makt och många anhängare (Fonneland 2015:38). Rörelsen erhöll som första
95

europeiska schamanistiska förbund status som religiöst samfund 2012, med rätt att utföra officiella
religiösa ceremonier som bröllop, dop och begravningar i Norge (a.a.:33–34). Sjamanistisk forbund
fungerar som en enande kraft, öppen för nyschamanism i sin mångfald, med en önskan om att locka
nya anhängare genom cykliska ritualer bekanta från statskyrkan och anknutna till milstolpar i livet
(a.a.:39). Samfundet försöker skapa en ny kulturell miljö. I Sverige lever t.ex. nordisk-mytologiska
organisationer på kristendomens villkor, och som statsreligion ses den evangelisk-lutherska kyrkan
som det ”främsta” och ”bästa” alternativet för nordbor; ett sådant tankemönster försöker
Sjamanistisk forbund bryta (a.a.:44–45).
Flera i Sjamanistisk forbunds styrelse är inte ursprungligen samiska, och en genomgående
debatt om vem som har rätt till samiska traditioner förs. Att söka schamanismens rötter tillbaka till
en tid då lokala variationer var små, också mellan nordisk-mytologisk schamanism och samisk
schamanism, är ett försök att ducka för anklagelser om traditionsstöld eller andra konflikter som
kan uppstå mellan de nämnda grupperna (Fonneland 2015:43–44).
I Sjamanistisk forbund behandlar tematiken ”vår natur, våra förfäder, rötter, klimat och
tankesätt”. En tro på naturens förmåga att avslöja uråldrig kunskap och energier är påtaglig, och
kopplas till naturfenomen som midnattssol och norrsken. Naturen och landskapet tros bära på spår
av och ingångar till förfädernas värld. Det förflutna är ständigt närvarande och ens förhistoria är
tolkningsbar, vilket skapar mystik. För att skapa kredibilitet för sina egna urfolksrötter används
också samisk sejd samt traditionella offerriter och platser inom nyschamanismen. Genom sejd kan
en även anknyta tron till lokala platser. Inom sejden används alla sinnen för att tillkalla förfäder och
naturandar (Fonneland 2015:46–47).
6.1.1 Autenticitet genom historifiering
Den nordiska nyschamanismen har befogenhet att hävda sig bevara och beskydda Nordens
kulturella arv och gemensamma (religiösa) traditioner, vilket gör samfundet till en socioekonomisk,
kulturell kraft (Fonneland 2015:51). Inom nyreligiösa rörelser är ursprung och kontinuitet viktiga
teman. Trots att samisk nyschamanism föddes århundraden efter det samiska tvångskristnandet,
kopplades nyschamanismen från början till traditionell samisk tro som den beskrivits i tidigare
källor. Också under tvångskristnandet och bålbrännandet av nåjder och sametrummor, menar
nyschamanerna att vissa samiska traditioner levt kvar under ytan bland annat i laestadianismen;
teorin kallas ”preservation theory”, direkt översatt ”teorin om bevarande”, enligt vilken också
laestadianismen erbjöd en tillflyktsort för samerna som förtryckt folk och kultur under
förnorskningen (Kraft 2015:238–239).
96

Selberg förklarar att nyreligiositet är tolkningar av det förflutna som cirkulerar i det moderna
samhället. Diskursen om ett kulturellt arv innefattar att vi är sammanlänkade till forntida och
historiska folk, och blir deras arvingar genom kännedom om deras historia. Diskursen om
nyschamanismen som ett ”andligt världsarv” bör förstås inom samma ramar som kulturellt arv;
också synen på schamanismen är en samtida kulturell produkt med koppling till det förgångna, som
”skapar identitet, autenticitet och mening” (Selberg 2015:98–100).
”Uppdraget att finna ett nordiskt, nyschamanistiskt arv innefattar frigörelse från etablerade
diskurser om det förgångna, och öppnar det förflutna för individuella infallsvinklar” (Fonneland
2015:45–46). En ny trend av etnisk lokalpaganism är skönjbar, där anhängarna spårar rötterna till en
viss religiös tradition som de upplever samhörighet med (a.a.:34). Fonneland hänvisar till Galina
Lindquist, som menar att nyschamanistiska rörelser har för vana att söka efter traditioner så långt
bakåt i tiden, att det inte finns ett mänskligt minne att varken stöda eller utmana dem. Det handlar
om en slags ”uppfunna traditioner”, som endast gått att bilda genom personliga nyschamanistiska
upplevelser, ”narrativ, populärkultur, myter, legender och sagor”. Allt handlar dock inte om påhitt
eller rekonstruktion enligt egna önskemål; inom nyschamanistiska rörelser är också forskning kring
det förhistoriska vanligt för att komma närmare en autentisk koppling till det förflutna (a.a.:45–46).
6.1.2 Kulturell kolonialism: approprierande av urfolksandlighet
Nyschamaner, som inspirerats av ursprungsamerikanska religiösa traditioner, har mött hård kritik
för att idka kulturell kolonialism (Lewis 2015:127) och imperialism. I århundraden berövades
ursprungsamerikanerna sina landområden under de vita euroamerikanernas kolonialistiska framfart.
Ursprungsamerikanerna menar att det samma nu sker med deras andliga arv; de uppfattar
nyschamanistiska icke-nativa utövares selektiva plock av ursprungsamerikanska religiösa
traditioner som kulturellt beslagtagande. Anklagelserna är utbredda, de har funnits med sedan
nyschamanismens födelse och kommit till uttryck över flera medier. T.ex. Pam Colorado,
urfolksteoretiker med härstamning från den ursprungsamerikanska oneidafolket, talar om både
psykiskt, ideologiskt och konceptuellt underkuvande av ursprungsamerikaner genom denna
imperialistiska andlighetsstöld. Hon avvisar den som ännu ett medel för den vita
majoritetsbefolkningen att få makt över urfolket – denna gång över deras världssyn och kulturarv,
så att vithyade snart kan diktera vad som är och inte är ursprungsamerikanskt och beröva urfolket
också på sitt tolkningsföreträde. Med en tillbakablick på historien är det inte svårt att förstå
ursprungsamerikanernas reaktion. Också icke-nativa personer har ställt sig emot nyschamanismen
med liknande argument (a.a.:130–131).
97

Enligt

Lewis

kan

samernas

situation vid

första

anblicken

verka mycket

lik

ursprungsamerikanernas. Också samerna har diskriminerats av majoritetssamhället i alla fyra länder
som Sápmi sträcker sig över; de har blivit förtryckta på grund av sin etnicitet samt berövade på
land, religion, kultur och språk. ”I likhet med situationen i Amerika, har de nordiska länderna under
senare år tagit steget mot att [åtminstone] delvis tillintetgöra århundraden av kulturellt folkmord”,
menar Lewis (2015:132).
Lewis betonar dock skillnaderna mellan den amerikanska och nordiska kontexten: (1) ickesamerna kom inte från fjärran länder och invaderade Sápmi, utan var redan i tiden för invasionen en
majoritetsbefolkning; (2) samernas etniska utseende är i allmänhet inte avvikande från den ickesamiska befolkningens, även om det debatterats; (3) även om den kristna missionen kan sägas ha
misslyckats bland ursprungsamerikaner, var tvångskristnandet av samerna betydligt mer
slagkraftigt, och utplånade den samiska traditionella tron så gott som helt; och (4) i motsats till
ursprungsamerikanernas förhållande till nyschamanism, är det i en nordisk kontext dessutom ofta
samerna själva som anammat diskursen om urfolksandlighet samt nyschamanismen, med grund i
Harners kärnschamanism och i det lilla eftervärlden vet om den samiska traditionella tron och
nådjen (Lewis 2015:133). Eftersom samisk nyschamanism främst består av anhängare med samiskt
påbrå, har rekonstruktionen av den traditionella schamanismen generellt autentiserats och fått ett
varmt välkomnande, till skillnad från den vita nyschamanismen i en ursprungsamerikansk kontext.
Lewis spekulerar i att kritiken mot samisk nyschamanism sällan når fram eller får publicitet på
grund av de skuldkänslor liberala nordbor känner gentemot sin historia av förtryck mot och
kolonialisering av samerna. I sin postkolonialistiska medvetenhet vill liberala nordbor snarare
positivt uppmärksamma nutida samisk religiositet, och framför allt behandla ämnet med stor
känslighet för att undvika att bli rasiststämplade (a.a.:136–137).
Medierna påverkar i stort hur allmänheten tar emot religioner eller religiösa rörelser, vilket
bland annat religionshistorikerna Siv Ellen Kraft och Cora Alexa Døving kommit fram till i sina
studier: ”[R]eligion inte bara förmedlas via media, utan omformas och omskapas också genom dess
kommunikationsprocesser”. Tack vare norsk media har nyschamanismen fått ett relativt varmt
mottagande hos den norska allmänheten. Både lokal och nationell media följde flitigt med
processen, då Sjamanistisk forbund erkändes som religion. Rörelsens miljövänliga och världsliga
agenda sågs i positivt ljus, och de norska medierna var genuint intresserad av organisationen, som
uppfattades som ett nödvändigt alternativ till statskyrkan. Av norsk media har nyschamanismens
anhängare kallats ”andligt ansvarsfulla”, med en ”böjelse för att återuppliva förkristna traditioner”.
Det offentliga mottagandet av New Age- och nyreligiösa rörelser har i kontrast varit mycket mer
negativt betonat på grund av mediers inflytande; Kraft menar att norsk media inte uppfattar New
98

Age som en äkta, giltig eller acceptabel religiositet (Fonneland 2015:49–50).
”Nordiska akademiker har, givetvis, noterat diskrepansen mellan samiska nyschamaners
hävdanden om att representera antika traditioner, och deras romantiserade rekonstruktioner”, skriver
Lewis – men kritiken i den amerikanska urfolkskontexten har antagit helt andra dimensioner (Lewis
2015:136). Nordisk nyschamanism anses i dag mer autentisk än sin amerikanska motsvarighet –
måhända för att den amerikanska nyschamanismen kommersialiserats mer öppet världen över
(Fonneland 2015:49). Framför allt New Age-rörelsen har i norsk kontext granskats kritiskt av
medierna och fördömts för sitt ekonomiska vinstsökande (Lewis 2015:134–135).
Kraft m.fl. menar att den ekonomiska marknaden också kan vara orsaken till de flytande
gränserna å ena sidan mellan nyandlighet och nyschamanism, å andra sidan mellan religiositet och
sekularism i stort. ”Många nyschamanismer specialiserar sig inom en specifik tradition, men tillåter
kombinationer, ser till kundernas olika behov och intressen, och erbjuder sina produkter på arenor
typiska för New Age, som festivaler och mässor”. Det finns i dag många bud på vad ”schaman”
innebär, varav flera inte har något med ”regelrätt” schamanism att göra. Nordisk-mytologisk och
samisk schamanism är vanlig inom turismen och på turistattraktioner, inte minst på marknader på
historiska platser, och praktiseras av både professionella och ”sekulära” schamaner (Kraft m.fl.
2015:4–5). Kraft m.fl. skriver om hur ”den samiska schamanismen [etablerat] upplevelse- och
underhållningsinstitutioner som museer, festivaler, turistattraktioner, teatrar, musik och filmer” samt
hur den presenterat sig ”som en del av det samiska nationsbygget och det etnopolitiska fältets
urfolkliga återupplivande” (Kraft m.fl. 2015:5).

6.2 Nyschamansk samefeminism: två personporträtt
Redan under 1990-talet skrev den afroamerikanska feministiska teoretikern bell hooks om hur den
feministiska teoretiseringsprocessen håller på att ”segregeras och institutionaliseras” vid
universiteten, då akademiker börjat lägga större vikt vid skriven teori än vid orala utsagor. Ett skifte
har skett från den tidigare uppfattningen av feministisk teori, enligt vilken teorin var mest
livskraftig när den ”uppmuntrade till och möjliggjorde feministisk praxis”, det vill säga, när teori
och aktivism hade starkare sammankoppling (hooks 1991:3). Det förvånar hooks att det finns så
litet feministisk teori, som hjälper individer att integrera feministiskt tänkande i vardagslivet för att
skapa förändring sitt liv. Teori som inte kan kopplas till den levda verkligheten, erbjuder ingen hjälp
för dem som lever i största nöd i samhällets marginaler. Det är bara patriarkatet som gynnas av
exkluderande teoretisering, som skapar splittringar och avgrunder mellan sociala klasser och andra
identitetskategorier i samhället. Feministisk teori borde vara tillgänglig för alla, i stället för att
99

endast cirkulera inom en akademisk elit (a.a.:5).
Jag håller med hooks till punkt och pricka. Den levda erfarenheten är viktig i akademisk
teoretisering, eftersom den konkretiserar vetenskapliga koncept som annars kan förbli alltför
abstrakta och svåra för gemene person att greppa och ännu mindre implementera i sitt liv. Hur kan
vi som akademiker skapa förändring i samhället, om vi skriver på ett sätt som gör våra utsagor
otillgängliga, och skapar barriärer mellan akademin och ”världen utanför”? Härav har jag valt att
konkretisera temana i min avhandling genom personporträtt av två samiska kvinnliga
(ny)schamaner, för att påvisa hur deras livsberättelser genomsyras av nordisk kolonialism,
dekolonialisering, samisk etnopolitik och samefeminism. Jag vill tro, att samisk urfolkstro och
urfolkliga koncept har något att lära den vita akademin. Mari Boine och Ellen Marit Gaup Dunfjeld
representerar samisk levd erfarenhet, som är av värde både för samefeminismen och
postkolonialismen.
Rösterna från samhällets marginaler, som bryter normativa tystnader, framträder inte alltid i
akademiskt föredragna format, och det är bra; det för med sig nya akademiska utmaningar och en
mångfaldigare akademisk praxis. Tänk bara på Sojourner Truth, som varken kunde skriva eller läsa,
men vars tal skapade en ny feministisk förgrening och teoribildning (Brah och Phoenix 2004:76).
Vad kan Mari Boines och Dunfjelds livsberättelser lära oss? Mycket av den kunskap vi kunnat ha
om traditionell samisk kultur och tro förstördes i och med kolonialiseringen och tvångskristnandet. I
mina öron låter det rimligt, att urfolket ska få använda sin röst och sina levda erfarenheter i
kunskapsproduktionen om det samiska.
6.2.1 Mari Boine: från laestadiansk same till världsartist och nyschaman
Jojkartisten Mari Boine kom att bli känd som norsk världsartist och en av de främsta samiska
ambassadörerna. Siv Ellen Kraft menar att Boine hyllats bland annat för ”sina helande processer,
återuppbyggandet av delvis förlorade traditioner och identiteter, samt [omvandlandet] av
stigmatiserade symboler och praxis” till något positivt. Ole Henrik Magga, det samiska
parlamentets första ordförande, har hävdat att Boine hade en högre politisk slagkraft än det samiska
parlamentet. Boine föddes 1956 i en samisk-laestadiansk familj i Nordnorge, Finnmark, där
samerna förtrycktes inte bara av en näst intill fundamentalistisk kristendom, med fokus på synd och
förbud i alla dess former, utan också av norsk assimilationspolitik. Psalmen var den enda godkända
musikformen, medan jojken fördömdes som djävulens musik, allt sedan tvångskristnandet under
1700-talet (Kraft 2015:235).
Enligt samernas officiella svenska nätsida samer.se, kan jojken anses som Europas äldsta
100

musiktradition. I västerländska termer är jojken en traditionell samisk sångstil, men den kunde
snarast kallas sin egen musiktradition, på grund av att den är så mångfacetterad. Uttrycket att ”jojka
något” (nordsamiska: juoigat) i stället för att ”jojka om något” vill påvisa samernas tanke om, att
jojkaren blir ett med det hen jojkar; enligt den traditionella livsfilosofin skapar jojken ”en
känslomässig förbindelse” till det jojkade. För samerna har jojken traditionellt varit en slags
minnestradition; genom att jojka något – vare sig det är frågan om nära och kära, avlidna släktingar,
omvälvande händelser, vardagssysslor och arbete, platser en håller kär eller något en saknar – håller
en dess minne i liv. På detta sätt, säkrar en det jojkade i en slags ”kollektiv minnesbank”.
Jojktraditionen kopplar till den traditionella synen på döden, där döden inte innebär slutet, utan där
det förlorade kan leva vidare genom att en minns och hedrar det, t.ex. genom jojk. Samtidigt gäller
också det motsatta; det är då en glömts bort, som en förgås (Jojken är minnets tradition, u.å.).
I historiska skrifter förmedlas omvärldens bild av jojken. I utomståendes öron har jojken
stundom klingat illa, och speciellt under tvångskristnandet användes jojken emot samerna och
kallades för ”trolldomskonst” eller ”djävulssång”. År 1609 utfärdade kung Christian IV av
Danmark-Norge ett dödsförbud på samisk trollkonst, vilket omfattade jojken, eftersom den
användes inom den samiska schamanistiska riten. Det tabu som uppstod kring jojken ekar fram till
våra dagar, då jojken fortfarande uppfattas som något syndigt och fult bland en del av samerna och
det inte hör till god sed att jojka i kyrkorna. Tabut kring jojken har fått musiktraditionen i sitt
ursprungsformat att falla i glömska (Jojken är minnets tradition, u.å.).
”Utanför laestadianska cirklar är jojken . . . en markör för samisk identitet. Jojken
klassificeras i dag som samisk urfolklig kunskap . . . samt har till och med tjänat som bevis för ens
urfolklighet”, skriver Kraft. Den moderna jojkens så kallade ”indigenization”, som kunde översättas
till ”etnisk anpassning”, går enligt henne att härleda till den internationella urfolksrörelsen och
globaliserandet av musikindustrin (Kraft 2015:243).
Boines berättelse präglas av mångahanda känslor; till en början skam över sitt samiska
ursprung, men senare ilska och uppror riktat mot det kolonialistiska förtrycket. Kraft spekulerar att
Boine aktivt väljer att berätta sin berättelse på ett sätt som kopplar till en bredare kontext. Boines
barndom präglades av förnorskingsprocessen och synen på det samiska som stigmatiserat – något
att skämmas för och undvika – varav samerna i hennes samhälle hade mycket liten kontakt till och
kunskap om sin traditionella kultur (Kraft 2015:235–237).
Under tiden för Álttá-konflikten studerade Boine på lärarinstitutionen i Álttá. Vad som
började som en lokal proteströrelse för miljön, eskalerade till en kamp för samernas rätt och
erkännande som urfolk. Konflikten väckte inledningsvis liv i Boines känslor av skam inför sin
samiska identitet, men snart väcktes också rebellen i henne. I sina lärarstudier kom hon i kontakt
101

med samisk historia och kultur – hon fick framför allt positiva konnotationer till jojken. När hon väl
tog upp yrket som jojksångare, förkastade hennes far henne, och sade att hon ”sålt sig till djävulen”.
Efter föräldrarnas död ansåg Boine att deras relation förbättrades; enligt sin schamanistiska tro
kunde hon fortfarande kontakta föräldrarnas själar i naturen och tala till dem där (Kraft 2015:237).
Boines första, folksångsbetonade album, ”Jaskatvuođa maŋŋá” (Efter tystnaden), utkom
1985 och dess lyrik behandlade förnorskingen, skolsystemet och skamstämplandet av det samiska.
Albumet uttrycker Boines ilska och starka politiska ställningstagande. Följande album, ”Gula Gula,
The Voice of the Foremothers” (Lyssna, lyssna, till förmödrarnas röster), utkom 1989 och
presenterade en sammansmältning av jazz och jojk men också andra urfolkliga musiktraditioner,
och var startskottet för Boines internationella karriär (Kraft 2015:237–238).
I Boines musik är förmödrar, döttrar och systrar närvarande. Likväl har naturen,
miljövänlighet och Moder Jord har varit Boines viktigaste teman genom hennes musikaliska karriär.
”'Again they want to remind you, that the Earth is our Mother. If we take her life we die with her'”,
sjunger Boine i låten Gula Gula, där de vita västerlänningarna utgör ”de andra” som ”förtryckt och
kolonialiserat Moder Jord och hennes barn” samt förorenar planeten, medan samerna på sin höjd
beskylls för medlöperi. På musikalbumet med samma namn finns även låttitlar som går att översätta
till ”De vita tjuvarna” och ”Mästarrasen” – i Boines musik är klyftan mellan vita västerlänningar
och urfolk ett genomgående tema. I låten Gods of Nature från albumet ”Room of Worship” ställs
det västerländska maskinella livet i kontrast till urfolkens ”holistiska och dynamiska” livsföring;
Boine sjunger om hur det ”förhårdnade” västerländska livet kväver henne. Samtidigt sjunger hon
om ”familjen”, som representeras av det världsomspännande urfolkliga samhället (Kraft 2015:244–
245). Boine ansåg att det som enade urfolken i urfolksmusiken var det ”urmänskliga” och dess
naturkontakt, samt att urfolkssångares röster är vad de sjunger medan västerländska sångares röster
alltid befinner sig utanför lyriken och melodin (a.a.:246). Påståendet kopplar till den samiska tanken
om att bli ett med det en jojkar.
Under 1990-talet sökte Boine tröst för sin ilska och frustration i Áilo Gaups dikter, vilka
väckte i henne ett nyschamanistiskt medvetande; hon började bejaka krafter hon känt av sedan
ungdomen, men aldrig vågat tro på. Efter att ha deltagit i Gaups schamanistiska kurs i Tromsö, fann
hon genom trumresor sina själsdjur, som hjälpte henne att hantera sina rädslor. Hon uppfattade
musiken som det främsta bandet till den traditionella samiska kulturen och menade, i enighet med
teorin om bevarande, att även om laestadianismen varit en tyngd som hon försökt axla av sig under
merparten av sitt liv, hade religionen också burit på det samiska och gett henne jojken – i den
laestadianska psalmsången fann Boine nämligen spår av jojken. Hon såg jojk som en
”visdomskälla, en koppling till det förflutna, en transteknik för (schamanistiska) själsresor, till och
102

med ett translikt tillstånd”. Nyschamanismen blev i sin helhet en källa för Boines känsla av
kontinuitet inom det samiska samfundet och livet i övrigt (Kraft 2015:238–241).
Boines anseende bland laestadianer är dåligt, inte bara på grund av hennes hårda offentliga
kritik av sin barndomsreligion, utan också för att hon har använt sig av några av laestadianismens
mest förbjudna element: jojken, trumman och själsresor genom trans. Att hon dessutom uppträtt i
kristna kyrkor och fristäder samt offentligt kombinerat psalm och jojk, t.ex. på den norska
kronprinsens bröllop, har väckt protester bland laestadianerna (Kraft 2015:248).
Boine har stått fast vid sin tro om att det fanns magi i djupet av varje same och att denna
magi kan väckas till liv, så som skett i henne. Genom sina låtar, som ofta är repetitiva, och genom
sina scenuppträdanden, försöker Boine än i dag uppbringa själsresor och kontakt med andarna i sin
publik (Kraft 2015:240–241). Boine har själv talat om sin schamanism, varav det går att koppla
henne både till det samiska kulturella återuppvaknandet och till nyschamanismen. Boines
schamanism är dock säregen på olika sätt, bland annat för att hon använder musiken som ”främsta
metod och källa för schamanismen” (a.a.:235).
En del lyssnare talar om magi och spiritualitet i Boines musik, medan andra inte erkänner
några schamanistiska element över huvud taget. Boine har trots det frekvent lyft fram
schamanismen i sin musik i intervjuer och översatt de samiska sångerna för sina lyssnare under
uppträdandena. För dem som ändå inte uppfattar Boines schamanistiska budskap, kan modern
psykologi finnas nära till hands t.ex. vad gäller teman som intuition samt brödra- och systerskap
bland urfolk. I recensioner av Boines musik används begrepp som magi, extas och ”urfolklig kraft”;
begreppet magi i recensionerna handlar oftare om något ”extraordinärt” snarare än om osynliga
krafter, även om det övermänskliga och religiösa ofta är del av magidiskursen. Ofta diskuteras även
Boines ”aura” och hennes ”trolska” musik för att beskriva hennes scenkarisma, medan publiken
beskrivs som extatisk under hennes uppträdanden. I mer kritiska recensioner tas också en negativ
religiös vokabulär till hands, för att beskriva Boine som ”högsta präst” bland samerna och som en
artist som utövar kontroll över sin publik (Kraft 2015:248–250).
Boine har hjälpt till att utveckla tanken om jojken, sametrumman och schamanismen som
samiska kulturarv och stolthetsämnen (Kraft 2015:250). Hon har använt samiska traditionella och
religiösa element i sin musikaliska karriär på ett sätt som tvingat samerna att acceptera det samiska
schamanistiska arvet och till och med bemöta det med positiva attityder – Boine blev trots allt en
internationellt erkänd världsstjärna under en tid, då situationen i Sápmi var under snabb förändring
(a.a.:235–236).
”Boine är tydligt medveten och engagerad i sin musiks politiska betydelse, samt i sin
artistiska och politiska integritet”, skriver Kraft (Kraft 2015:246). Boines musik ”har bidragit med
103

en religiös-kulturell dimension i processen av samisk nationskonstruktion, genom att uppföra,
artikulera och återerövra den samiska identiteten på ett bredare spektrum av global
ursprungsfolklighet”. På så sätt har hon också deltagit i den globala urfolkrörelsens och samiska
rörelsens projekt att ”hela kolonialistiska sår, återuppliva delvis förlorade traditioner och
ompositionera stigmatiserade symboler. Boine själv verkar uppfatta musik som viktig på alla nivåer
av dylik restaurering, helande och utveckling”, skriver Kraft (a.a.:252). Vidare har Boine bidragit
till ”upptäckten av en vidsträckt urfolksfamilj – folk med vilka [samerna] delar ett liknande öde som
kolonialismens offer” (a.a.:251).
I dag, nästan ett tjugotal musikalbum och hundratals konserter senare (både på
urfolksfestivaler i Sápmi och på internationella konserter), har Boine både dubbats till riddare av
Kungliga norska S:t Olavs orden, tilldelats Samiska rådets hederspris och Nordiska rådets musikpris
samt erhållit ”statsstipendiat”, vilket innebär ett livslångt statligt understöd för sin karriär. Hon
nominerades 2005 som en bland nio andra kandidater för titeln som ”Årtiondets viktigaste
norrman” (Kraft 2015:237–238).
6.2.2 Ellen Marit Gaup Dunfjeld: från traditionell nåjd till kärleksstyrd nyschaman
Den norska schamanen Ellen Marit Gaup Dunfjeld (1944–1991) gjorde karriär som en ”vis kvinna”
samt medlare mellan människor och det transcendenta (Alver 2015:141). Även om det ytligt kan
verka som att Dunfjeld hade litet valutrymme i sitt liv – född som kvinna och same i en
renskötarfamilj och kallad till schaman av andarna redan i ung ålder – hade hon en stark vilja som
genomsyrar hela hennes berättelse (a.a.:168–169). Ur Dunfjelds släkt hade flera kvinnliga och
manliga schamaner framträtt; trots att majoriteten av de samiska schamanerna historiskt varit män,
presenteras också kvinnliga shamaner i äldre samiska källor (a.a.:157–158).
Dunfjeld föddes i Masi i norska Finnmark som den äldsta i en syskonskara på nio, och växte
upp i förändringarnas tid, då ”ekonomisk centralisation, marknadsekonomisk förvaltning och en
ökande kapitalintensiv ekonomi” förändrade industri, leverne och bosättning (Alver 2015:141).
Dunfjeld sörjde den alltmer förlorade kontakten mellan samer och naturen; hon ansåg att hon
representerade den sista generationen av samer som levde i närkontakt med naturen, ute i
vildmarken i sina tält (a.a.:141–142).
Dunfjelds familj hade stark anknytning till den traditionella samiska tankevärlden. Redan
som liten upptäckte hon sina schamanistiska förmågor och ledsagades i tonåren in i kontakten med
andevärlden av sin far, Mikkel ”Mirakel Mikkel” Gaup, en både nationellt och internationellt känd
schaman, vis man och helare. Utanför Norge kallades han ”Healing Fox”, Den helande räven.
104

Dunfjelds far var hennes livslånga andliga mentor; hon beundrade honom och beskyddade honom
från omvärldens påtryckningar. Dunfjelds nära relation till sin far, till naturen och till det
transcendenta ledde till, att hon uppfattade sig och fadern som ”äkta” schamaner, i motsats till de
”icke-genuina” nyschamanerna (Alver 2015:142–143).
Mikkel Gaup var vida känd för sin karisma och sina helande krafter. Privat var han blyg och
reserverad, men insiktsfull och kunnig. Under sin livstid besöktes han bland annat av nyschamaner
som törstade efter hans kunskap. En av dem var släktingen Áilo Gaup, som hyste stor respekt för
Mikkel Gaup och hans kunskap. Också Harner, kärnschamanismens grundare, besökte Mirakel
Mikkel – något Dunfjeld var allt annat än förtjust över; hon tyckte fadern var alltför godtrogen mot
nyschamanerna. Dunfjeld såg det som sin uppgift att beskydda både sin far och det andliga från att
utnyttjas av nyschamaner och medier, samt krävde omvärldens respekt. Ett helgande av naturen och
magi som praxis inom den schamanistiska trons spektrum förenade visserligen både Dunfjeld,
hennes far och nyschamanerna, men Dunfjeld ansåg att en föddes till schaman, utvald av andarna –
det var inget en kunde lära in studera eller kontrollera, enligt Dunfjeld (Alver 2015:143–147).
Dunfjeld var ung under det samiska etniska medvetandes uppvaknande på 1960–1970-talet,
då samerna började sträva efter och kämpa för självstyre. Hon befann sig i kläm mellan två världar;
hon kände lojalitet gentemot det gamla samiska lokalsamhället och den gamla religiositeten, men
var likväl förväntansfull inför den nya globaliserade världens möjligheter. Hennes livsöde blir
symboliskt för ”den mångfald och framför allt den komplexitet som verkar inom populärreligiositet,
i synnerhet inom tro”, skriver Alver (2015:142). Dunfjeld gifte sig som 20-åring med en sydsame
och flyttade till södra Norge, där hennes man utbildade sig till jurist med visionen om att kämpa för
det samiska. Inspirerad av sin man fann den dittills blyga Dunfjeld sin egen politiska styrka.
Dunfjeld bestämde sig för att utbilda sig till journalist; härefter blev hon en offentlig figur genom
olika nöjesprogram och jobbade hårt för samernas rätt i Álttá-konflikten (Alver 2015:151–152).
Álttá-konflikten innebar stor förändring i Dunfjelds liv, och blev både en ”milstolpe och
vändpunkt”. Dunfjeld deltog i konflikten både som samisk schaman och politisk aktivist. För henne
handlade det inte bara om miljöpolitik, utan om ett kulturellt arv och identitetspolitiska
ståndpunkter. I samband med konflikten drev Dunfjeld internationella kampanjer för att synliggöra
samernas rättsliga situation. I sin politiska aktivism ledsagades hon alltid av andevärlden; genom
ritualer och drömtolkning tog hon reda på sina nästa steg, som förde henne bland annat till
Vatikanen för en kort audiens med påven, där hon diskuterade samernas situation, samt till FNs
kontor för mänskliga rättigheter i New York, där hon lämnade in en appellation rörande samernas
rätt. Dunfjeld var tacksam över samernas nyfunna synlighet som urfolk, men förargade sig över att
kvinnornas ansträngningar i Álttá-konflikten åsidosattes av männens handlingar och kamp, samt
105

sörjde renskötarnas negativt förändrade situation (Alver 2015:153–155).
Dunfjeld kallade sig på efterhand för en ”modern nomadsame”, som bar hemmet med sig
och jojkade hemlandet för att förbli i kontakt med det. Tanken om jojken som minnestradition, som
ett medel för att i sinnet tillkalla det du saknar, men också som en port till andevärlden, levde stark i
henne: ”[J]ojken är en av de mest fantastiska sakerna i andligheten”, ansåg hon (Alver 2015:152).
Som vuxen, när hon till fullo accepterat sin schamanska identitet, flyttade hon tillbaka till
hemtrakterna för att söka faderns andliga mentorskap samt för att själv finna ro och kraft på heliga
platser ute i naturen (a.a.:153). Kontakt med andevärlden upprätthölls på dessa platser, och Dunfjeld
talade om magi som hon erhöll från andevärlden, naturen och underjorden (a.a.:156–157).
Av sin far hade Dunfjeld lärt sig att andevärlden är farofylld, och resorna dit skulle
förberedas omsorgsfullt genom bland annat ritualer – också själva ritualerna satte stora makter i
gungning. Dunfjeld kunde avläsa andarnas vilja i sina visioner, drömmar eller i händelser omkring
sig. I sin schamanism fokuserade hon snarare på medicinskt kunnande än på världens stora
skeenden. Dunfjeld skildrade otaliga möten med andar – både sådana som antog mänsklig eller
djurisk form, eller sådana som hon kände till ur den samiska mytologin – som i mötet satte hennes
styrka och mod på prov (Alver 2015:156–159).
Dunfjelds far lärde henne också att rollen som schaman var tung att axla. Dunfjeld fick i
tidigt skede varsel om att hennes söner skulle komma att dö före henne, vilket också skedde. Mikkel
Gaup försökte få Dunfjeld att förstå att stor sorg, isolation och nedslagenhet över sönernas bortgång
inte gynnade henne som schaman inför andarna; han ansåg att hon måste acceptera och lyda
andarnas vilja, se döden som en annan del av livet, samt behandla sorgen genom kollektiva ritualer.
Mikkel Gaup talade till henne genom äldre samisk tradition, han bemötte henne som same och
schaman. Faderns bemötande fick Dunfjeld att för första gången i sitt liv ifrågasätta hans andliga
värld och värderingar, andarnas dominans och andevärldens hotfullhet. Kort efteråt blev hon bjuden
på kvinnokonferens i Göteborg, där minnet av alla liv förlorade i bombningen av Hiroshima firades
med ett ljushav. Konferensen förändrade hennes syn på andevärlden till något ljusare, mer humant,
eventuellt mindre kraftfullt och åtminstone mindre farofyllt (Alver 2015:160–163). Sönernas död
fick henne att börja tro på ett dödsrike av kärlek (a.a.:167).
Under denna tid kom Dunfjeld i kontakt med den nyreligiösa gudinnerörelsen på en
feministisk, nordisk konferens i Danmark och reste till Amerika för att knyta ytterligare band till
rörelsen (Alver 2015:163–164). ”De amerikanska gudinnorna uppfattade Ellen Marit som en
intressant bekantskap, eftersom hon för dem var en ’forntidskvinna’, en schaman och ikon för deras
sökande efter naturens krafter, beskyddande av miljön och Moder Jord, och av det sanna och
ursprungliga”, förklarar Alver (a.a.:164). Influerad av sina feministiska och nyreligiösa kontakter,
106

blev Dunfjeld mer ”rebellisk” mot den dominerande andevärlden; t.ex. omformande hon strikta,
traditionella samiska riter till något mer kreativt och personligt (a.a.:165–166).
Senare i livet började Dunfjeld forma tanken om att det var en kärleksmakt som styrde
hennes liv och handlingar, i stället för en nyckfull, ondsint och dominerande makt. Hon ansåg att
spiritualiteten fanns i varje människa, men att förmågorna och möjligheten att utveckla dem var
olika stora; hon började uppfatta människan som gudomlig i sin potential att bruka makterna,
snarare än som ett makternas verktyg. Gudinnerörelsen hade så format hennes begreppsliga och
konceptuella värld. Men också den starka viljan, eller till och med den rebelliska ådran som fanns i
Dunfjeld, förändrade henne. Efter att till en början nedvärderat nyschamanismen, kom hon att i
slutet av livet influeras av nyreligiösa idéer, bland annat gudinnerörelsens syn på den gudomliga
människan, kärlekens makt och behovet av Moder Naturs beskydd. Tack vare gudinnetron kunde
hon lysa upp den traditionella, mörka samiska andevärlden. Mikkel Gaup var Dunfjelds klippa och
hans andevärld och andlighet smalt till slut samman med gudinnerörelsens, omformande en värld
där den heliga naturen var det som band de olika trossystemen samman (Alver 2015:167–169).

107

7 Sammanfattning och diskussion
Kolonialismen påverkade hela Sápmi gravt. I kapitel två lyfter jag fram de nordiska ländernas
problematiska vana att positionera sig utanför kolonialismen. Speciellt i efterdyningarna av andra
världskriget etablerades de koloniala oskyldighetspåståendena som en del av den nordiska
identiteten. Det råder ett ”trauma omgivet av tystnad” (Helldén 2014) kring exploateringen både av
samerna som urfolk och av deras traditionella områden; den historiska kolonialiseringen, liksom
den moderna, har lämnat djupa spår hos samerna. För att ett fritt och självständigt framtidsbygge
ska kunna inledas i samesamhället, behöver majoritetsbefolkningen erkänna och motverka den
kolonialism som riktats och riktas mot samerna. Dekolonialisering, som fungerar som infallsvinkel
för denna avhandling, handlar om att blotta, genomskåda och bryta ner kolonialistisk makt i dess
olika förklädnader, bland annat inom sociokulturella strukturer och institutioner.
I västvärlden går det att dra flera paralleller mellan urfolkens och kvinnornas erfarenheter av
förtryck, eftersom kolonialismen och patriarkatet som förtrycksformer är så lika till sin karaktär och
sina tillvägagångssätt. Patriarkatet och kolonialismen lever i tät symbios med varandra; för att
kunna rucka på det ena eller det andra förtryckssystemet, bör en kunna se till denna symbios och
utforska dess historiska rötter.
Syftet med denna avhandling är att påvisa religioners makt och potential att förtrycka
och/eller kraftfrigöra kvinnor. I kapitel tre behandlar jag samernas koloniala historia, samt hur den
nordiska kolonialismen använde kristendomen som maktmedel. Samerna tvångskristnades aktivt
under 1600–1800-talet, för att de nordiska nationalstaterna skulle kunna förverkliga sina territoriella
utökningsvisioner. På grund av kolonialiseringen förstördes mycket av samernas religiösa kulturarv;
kolonisatörerna demonstrerade sin egen och kristendomens dominans över samerna t.ex. genom att
bränna nåjder – den samiska schamanen och religiösa ledaren – samt ceremonitrummor på bål.
Laestadianismen kom under 1800-talet att bli en ödesdiger vändpunkt i samernas historia. Den
kristna väckelserörelsen, med sina konservativa kristna könsideal och tabut kring ”sexualitet och
sexuell identitet” (Olsen 2015:40), blev en stark samhällelig influens i samesamhället.
Under 1800-talet splittrades Sápmi av gränsdragningarna mellan Sverige, Finland, Ryssland
och Norge. Samerna blev både pressade till anpassning och var tvungna att anamma nya kulturer för
sin överlevnad inom nationalstaternas gränser. I Norge riktades en aktiv assimilationspolitik mot
samerna; den så kallade ”förnorskningen” byggde på socialdarwinism, som upphöjde den vita
europeiska överhögheten, också enligt lag. I Sverige var det segregationspolitik som gjorde sig
gällande för samerna, då svenskarna ansåg att ”lapp måste förbli lapp”, det vill säga att samerna
skulle förbli underställda det ”högre utvecklade” majoritetssamhället.
108

Det var först efter det samiska etnopolitiska uppvaknandet och den samiska kulturella
renässansen under 1960–1970-talet, som vinden började vända för samerna, efter århundraden av
exploatering och förtryck. I kapitel ”3.4 Modern historia: 1900-talets politiska vändningar och
samisk urfolksrätt” diskuterar jag detta skifte. På internationellt plan hade den efterkrigstida
diskussionen om minoriteters rättigheter bäddat både för den samiska etnopolitiska rörelsen i
Norden och ett globalt etnopolitiskt uppvaknande bland världens urfolk. Från och med 1960-talet
började samerna delta i nordiskt och internationellt samarbete med andra urfolk, vilket stärkte
samerna både kulturellt och politiskt.
Liksom jag skriver i kapitel fyra, föddes också samefeminismen på 1970-talet. Samernas
egen kvinnoorganisation, Sáráhkká, bildades 1988 som en del av den tredje vågens feminism, som
kritiserade vit, västerländsk medelklassfeminism och sökte en intersektionell feministisk agenda.
Samefeminismen har dock till en stor del fått ge vika för den samiska etnopolitiken, som vill
upprätthålla bilden av det samiska kollektivet som en enad front. Urfolkskvinnorna samt deras
välmående, önskningar och behov, underordnas hierarkiskt männen. Den samiska urfolksteoretikern
Rauna Kuokkanen anser, att endast genom att motarbeta den interna könsdiskrimineringen, kan
urfolkssamhället utvecklas (Kuokkanen 2004:151) och verklig självbestämmanderätt påbyggas
(Kuokkanen 2013:438).
I kapitel fyra diskuterar jag även hur införandet av kristna patriarkala strukturer i
samesamhället och förbud mot den traditionella samiska sociokulturen ledde till förtryck av samiska
kvinnor; de matriarkala dragen i den traditionella samiska kvinnorollen har påverkats negativt av
kristendomen. Asta Balto anser att de västerländska patriarkala ideologierna, som följde med
kolonialismen och assimilationspolitiken, omvandlat samernas traditionella könsroller och
könsrelationer samt arbetsfördelningen i samesamhället.
I kapitel fem behandlar jag i sin tur laestadianismens potential till förtryck och
kraftfrigörelse genom Valkonen och Wallenius-Korkalos (2016) artikel. Artikelförfattarna uppfattar
laestadianismen som delaktig i den kolonialism som konstruerar samisk psykosocial
självuppfattning och samiska normverk. Utöver det koloniala förtryck som drabbat hela det samiska
samhället, har de samiska kvinnorna i skuggan av laestadianismens könsideal blivit särskilt sårbara
för samiska mäns våldsbrott och sexism, skriver Kuokkanen (2007a:76); tabut kring kvinnlig
sexualitet försvårar på ett problematiskt sätt den offentliga diskussionen om sexuellt våld i Sápmi.
Enligt laestadianismen ska kvinnan bland annat uppvisa ”fromhet, ödmjukhet och anspråkslöshet”
(Kuokkanen 2004:147). En utbredd åsikt bland Valkonen och Wallenius-Korkalos informanter var,
att laestadianismen förtrycker och begränsar kvinnor genom sina strikta riktlinjer och ibland så gott
som kvinnofientliga attityd.
109

Trots att det går att tala om den konservativa laestadianismens negativa inflytande på
”samiska kvinnors liv och kroppsliga självbestämmanderätt” (Valkonen och Wallenius-Korkalo
2016:619), har laestadianismen för informanterna också fungerat som en andlig resurs, säkerhet och
existentiell grundval, samt som ett viktigt arv, eftersom rörelsen uppfattats bära på traditionella,
samiska religiösa element. En del nyschamaner talar om ”teorin om bevarande”, enligt vilken
laestadianismen erbjöd en tillflyktsort för den förtryckta samiska kulturen, undan nationalstaternas
assimilationspolitik.
Den feministiska forskningens ofta partiska förståelse av laestadianismen som endast
patriarkalt förtryckande, har frånsett religionens potential till kraftfrigörelse. ”Kvinnor kan bli
kraftfrigjorda av religion och som religiösa subjekt genom att producera sin egen tolkning av
religiös tradition och praxis, medan de fäster sin identitet till den religiösa traditionen”, skriver
Valkonen och Wallenius-Korkalo (2016:619). Den kraftfrigörelse som laestadianismen gett upphov
till hos informanterna, kan också ha att göra med de negativa element som slutligen drev dem till att
bryta med rörelsen. Informanternas intersektionella identitet som samiska laestadianska kvinnor,
spelade en stor roll i kraftfrigörelsen: ”[D]en samiska identiteten samt dess kraftfrigörande och
befriande potential” överskred laestadianismens normverk. Informanterna sökte sina egna
tolkningar av laestadianismen för att praktisera religionen ”som en personlig övertygelse”, men
lämnade själva rörelsen och de föreskrifter, som de upplevt begränsande, bakom sig (a.a.:620).
Valkonen och Wallenius-Korkalos (2016:618) informanter motiverade sitt deltagande i
intervjustudien, med att de fann studiens agenda att ”avslöja dolda erfarenheter och maktstrukturer,
samt bidra till helandet och dekolonialiserandet av det samiska samfundet” som betydelsefull.
Informanternas berättelser blir en slags retrospektiva narrativ av samernas koloniala förflutna. Med
tanke på de helande metoder för kolonialiserade grupper som Bastien m.fl. fört fram, fungerar
informanternas berättelser som röster för de urfolksnarrativ som behövs i helandeprocessen av de
skador kolonialismen medfört. Informanterna påvisar ett dekolonialiserat sinne, som både erkänt
kolonialt förtryck, också genom laestadianismen, samt bearbetat det genom olika coping-strategier,
t.ex. bön och samiska diskurser, som ”den starka samiska kvinnan” – diskursen var i denna kontext
emancipatorisk, även om den i andra sammanhang skapat bekymmer. En av informanterna i
intervjustudien ansåg dock, att diskursen är ”ett resultat av att ha varit tvungen att överkomma de
många begränsningar och svårigheter som både laestadianismen och samiskheten orsakat”
(Valkonen och Wallenius-Korkalo 2016:621).
En ytterligare källa till kraftfrigörelse var moderskapet, eftersom kvinnorna reflekterade
över sin religiositet ur barnets synvinkel; en hurdan tro ville de ge i arv till sina barn? Det för
tankarna till samiska kvinnors traditionella roll som kulturbärare för kommande generationer.
110

Samemödrarnas roll i det kulturella flödet kunde anses påvisa en matriarkal status.
Genom kapitel ”6 Den samiska nyschamanismen” argumenterar jag för, att också den
samiska nyschamanismen i samband med samfeministisk aktivism har inbjudit till kvinnlig
kraftfrigörelse och dekolonialisering. Det samiska etniska och kulturella uppvaknandet under 1970talet lade grunden för det samiska nyschamanistiska uppvaknandet. Unga samiska schamaner och
konstnärer började göra revolt mot assimilationspolitiken och förtrycket av samisk kultur, samt
blickade modigt tillbaka på det traumatiska förflutna som påverkat deras etniska självbild.
(Ny)schamanerna Mari Boine och Ellen Marit Gaup Dunfjeld fann en samefeministisk
identitet i och med det samiska etnopolitiska uppvaknandet. Både Boine och Dunfjeld upplevde
religiös kraftfrigörelse genom att utveckla sina egna religiösa övertygelser kring samisk
(ny)schamanism, men också i den process där de tog avstånd från sina respektive barndomsreligioner och de element som de uppfattade som negativa, genom att omkonstruera dem till något
positivt. Även om bägges familjer med största sannolikhet menade väl, levde både Dunfjeld och
Boine under en slags patriarkal dominans, och kunde förverkliga sitt religiösa jag och sin samiska
identitet först då de funnit sin egen röst, tack vare Álttá-konflikten och nyreligiositeten.
Boine och Dunfjeld är samefeminister, som motarbetat koloniala och patriarkala kulturella
element. De är samiska kvinnor med röster som klingat utanför Sápmis gränser, vilket gjort dem till
ambassadörer för det samiska. De är feminister även genom sin schamanism, som söker samiskt,
kvinnligt religiöst aktörskap. Bägges livsresor blir symboliska för samernas emancipation, och står
som exempel för vad som utformats av det samiska folkets historia och etnopolitiska kamp.
Boine och Dunfjeld är både bärare av ett samiskt kulturarv och återupplivare av samisk
tradition. Bägge kämpade för att skapa ett format av samisk schamanism och ge den ett utrymme i
världen, framför allt bland samerna. Då traditionell samisk tro sagts ha matriarkala drag, kunde
Boine och Dunfjeld ses som samiska matriarker, som lett samerna tillbaka till sin kultur och att
känna stolthet för den samma. Framför allt Dunfjeld, som upphöjdes som ”forntidskvinna” av den
amerikanska gudinnerörelsen och som härstammade från en samisk familj ur vilken flera både
kvinnliga och manliga shamaner framträtt, kunde beskrivas som en samisk matriark i en mer
traditionell mening.
Boine och Dunfjeld kunde anses representera så kallad feministisk andlighet. Feministisk
andlighet är ett paraplybegrepp för en mångfald religioner, men handlar i regel om ett vördande och
upplyftande av kvinnan, kvinnlighet och natur i en slags kvinnlig kraftfrigörelse. Typiskt för
feministisk spiritualitet är också en könkritisk historieläsning; t.ex. i Gudinnerörelsen talas det om
ett matriarkalt, förkristet förflutet, där naturen och Modergudinnan dyrkades, innan patriarkala
religioner och samhällssystem, samt ett försummande av miljön, tog sin början. Feministisk
111

andlighet står för en ekologisk politik, enligt vilken underordnandet av kvinnan och naturen faller
inom ramarna för samma fenomen. En del ekofeminister har likat människans behandling av
naturen med männens behandling av kvinnor (Pesonen och Utriainen 2014:200–204) och menar att
”dagens patriarkala kultur är alienerad från naturen” – detta vill ekofeministerna ändra på (a.a.:202).
Mycket av detta låter i mina öron bekant i förhållande till Boine och Dunfjeld, vilka lägger
högt värde på naturen och människans förhållande till den. De har båda en ekopolitisk agenda;
Boine genom sin musik samt Dunfjeld genom sin journalistisk och politiska aktivism. Medan Boine
i sin jojkmusik lyfter fram matriarkala element som förmödrar och Moder Jord, anammade Dunfjeld
Gudinnerörelsens kärleksbudskap och tanken om Moder Naturs beskydd, samt medlade mellan
detta och den samiska religiösa tradition hon själv fostrats i. En ledstjärna i strävan efter kvinnlig
kraftfrigörelse kan vara att söka sin styrka i kvinnliga gudomligheter, något som verkar stämma för
Boine och Dunfjeld.
Boine och Dunfjeld kunde sägas uppfylla de fyra helande metoderna för kolonialiserade
grupper, vilka Bastien m.fl. förespråkar. Boine riktar postkolonial kritik mot nationalstaternas
förtryck i sin musik; hon ”jojkar av sig” sin ilska. Jojken är för henne ett sätt att helas och genom
sin musik och sina konsertuppträdanden har Boine inte bara nått ut till samerna, utan till en
världspublik. Hon har skapat en gemenskap med den globala urfolkliga ”familjen”. Hon skapar
dessutom en schamanistisk gemenskap under sina konserter, genom sökandet efter andekontakt,
t.ex. via trans.
Dunfjeld, å sin sida, sörjde förlusten av samernas kulturella koppling till naturen och de
förändringar som moderniseringen fört med sig; hon var också till en början skeptisk mot de yttre
religiösa influenser som påverkade den samiska schamanismen. Hon såg både kontakten med
andevärlden, livet ute i naturen och jojkandet som källor till urfolklig kraft, varav hon önskade att
samerna skulle hålla fast vid dessa traditionella element. I mötet med gudinnerörelsen fann hon
dock en ny gemenskap som sträckte sig över kulturella gränser.
Liksom andra samiska konstnärer och schamaner, som under och efter Álttá-konflikten sökte
en mellanform för den samiska identiteten och etniciteten mellan tradition och modernitet, levde
Dunfjeld och Boine i många kulturer samtidigt. Ledman skriver:
I detta gränsland öppnade sig nya möjligheter . . . Kvinnornas konst [och aktivism] fick funktionen
av en brygga mellan minoritets- och majoritetskultur där det samiska beskrevs ha en självklar och
viktig position. Dessa kvinnor satte kulturkrockar och gränsöverskridande identiteter i fokus, och
lyfte fram frågor som manade till debatt inom både svenskt och samiskt samhälle . . . [de tog]
tillfället i akt att lyfta fram och återskapa samisk historia och bidrog därmed till en ökad medvetenhet
om det förflutna såväl i det samiska som i det svenska samhället (Ledman 2012:208–209).

112

Gränslandsidentiteter,

”dubbelkulturella

identiteter”,

ger

utrymme

för

möjligheter

och

provokationer (Ledman 2012:183). Ledmans utsagor blir intressanta i förhållande till
chicanafeministen Gloria Anzaldúas (2012) teori om identitetskonstruktion i gränslandet. Anzaldúas
text beskriver gränspolitik och kulturkrockar mellan första och tredje världen – Mexiko och
Nordamerika – men också mellan raser, etniciteter och kön. Hon vill utmana ”gränstänkandet” och
synen på gränsdragningar som ”självklara”; även om gränsernas funktion är att skapa dualismer
genom att skilja ”oss” från ”dem”, är själva gränslandet en obestämd, ambivalent rumslighet. Folket
som lever där korsar gränserna för både det normativa och icke-normativa.
Anzaldúa (2012) talar om den kvinnliga blandrasmexikanens medvetande, la conciencia de
la mestiza, det vill säga mångfaldigt förtryckta kvinnors dekolonialiserade medvetenhet. I
gränslandet skapas ett gränslandsmedvetande, som formar la mestiza. Olika kulturer kommunicerar
olika normer, diskurser, värderingar och livssyner; genom kulturkrockarna lär sig la mestiza att
hantera motsägelserna mellan dessa. Endast genom att hållas flexibel i sin mångfaldiga identitet,
kan la mestiza vidga sitt sinne och se bortom gränsdragningarna.
I krockarna mellan olika kulturer, samt mellan det traditionella och moderna, fann också
Boine och Dunfjeld ett gränslandsmedvetande, då de på ett innovativt sätt förenade olika identiteter.
I egenskap av att vara samiska kvinnor, medlade de mellan laestadianismen/det traditionellt samiska
och det norska, kristna majoritetssamhället. I egenskap av att vara schamaner, levde de i gränslandet
mellan den andliga och den jordiska sfären, då de medlade mellan andar och människor. Och i
egenskap av att vara nyschamaner, sökte de sin religiösa identitet mellan traditionell samisk tro och
nyandliga influenser. Genom gränslandsmedvetandet kunde de bli kraftfrigjorda.
De laestadianska samiska kvinnorna i Valkonen och Wallenius-Korkalos intervjustudie
representerar också gränslandsidentiteter. Genom att förena en tro på styrkan i det samiska
kvinnoskapet – jag skulle vilja kalla detta samefeminism – med samisk tradition och laestadianism,
skapade de nya religiösa uttryck och kraftfrigörelse som kvinnor och religiösa subjekt; samtidigt
skapade de också en dekolonialiserad medvetenhet.

113

Litteratur- och källförteckning:
Academia (u.å.): James Lewis, profil på sidan Academia, besökt 8.8.2019:
https://uit.academia.edu/JamesLewis?fbclid=IwAR3kQ3AnOuX6LQXuKF5QmoSuj9EN8xskbplRJS7xj51_uKC4bBP6sZFGZ4
Alver, Bente Gullveig (2015): ”More or Less Genuine shamans!: The Believer in an Exchange between
Antiquity and Modernity, between the Local and the Global”, kapitel åtta ur Nordic Neoshamanism, Palgrave
Studies in New Religions and Alternative Spiritualities, Palgrave macmillian, New York
Andersen, Astrid; Hvenegård-Lassen, Kirsten; Knobblock, Ina (2015): Feminism in Postcolonial Nordic
Spaces, Editorial ur NORA – Nordic Journal of Feminist and Gender Research, vol. 23, nr. 4, Routledge
Taylor & Francis Group, sid. 239–245:
https://www.tandfonline.com/doi/pdf/10.1080/08038740.2015.1104596?needAccess=true
Andrews, Sarah (u.å.): Women in Saami Society, Sami Culture, Home > Dieda > History > Women in Saami
Society, besökt 10.12.2019: https://www.laits.utexas.edu/sami/dieda/hist/women.htm
Anna-Lill Ledman.wordpress (u.å.): Home, Anna-Lill Ledmans officiella hemsida, besökt 8.8.2019:
https://annalillledman.wordpress.com
Anzaldúa, Gloria (2012): Borderlands/La Frontera: The New Mestiza, Aunt Lute Books, fjärde upplagan
Ahmed, Sara (2011): ”Vithetens fenomenologi”, ur Vithetens hegemoni, redaktör Rasmus Redemo,
översättning Maria Åsard och Patricia Lorenzoni, Tankekraft förlag, Hägersten, sid. 125–148
Arnberg, Matts; Ruong, Israel; Unsgaard, Håkan (1969): Jojk - en presentation av samisk folkmusik, Sveriges
Radios Förlag, Stockholm
Bastien, Betty; Kremer, Jürgen W.; Kuokkanen, Rauna; Vickers, Patricia (2003): ”Healing the Impact of
Colonization, Genocide, and Racism on Indigenous Populations”, ur The Psychological Impact of War
Trauma on Civilians. An International Perspective av red. Stanley Krippner och Theresa M. McIntyre.
Praeger, sid. 25–37:
https://rauna.files.wordpress.com/2012/09/2003-healing_colonization.pdf
Beattie, Tina (2005a): ”Theoretical perspectives” ur Gender, Religion and Diversity: Cross-Cultural
Perspectives av Ursula King och Tina Beattie (red.), Continuum, London
Beattie, Tina (2005b): ”Religious Identity and the Ethics of Representation: The Study of Religion and
Gender in the Secular Academy”, kapitel fem ur Gender, Religion and Diversity: Cross-Cultural
Perspectives av Ursula King och Tina Beattie (red.), Continuum, London
Berättelsen om en människas födelse (u.å.), Sámpi – samer.se, samernas officiella svenska nätsida, Samiskt
Informationscentrum, besökt 23.1.2020: http://www.samer.se/1798
Brah, Avtar och Phoenix, Ann (2004): ”Ain't I a Woman? Revisting Intersectionality”, Journal of
International Women's Studies, vol. 5 nr 3, sid. 75–86, besökt 3.3.2019:
https://vc.bridgew.edu/jiws/vol5/iss3/8
Butler, Judith (2011): Genustrubbel. Feminism och identitetens subversion. Daidalos AB, Göteborg
Bäckman, Louise (1975): Sájva: Föreställningar om hjälp- och skyddsväsen i heliga fjäll bland samerna,
Almqvist & Wiksell International, Stockholm
Bäckman, Louise (1987): ”Saami religion”, ur The Encyclopedia of Religion, vol. 12, red. Mircea Eliade,
Macmillan, New York, sid. 497–499

114

Bäckman, Louise (1982): ”The Noajdie and his Ecstasy—A Contribution to the Discussion”, ur Religious
Ecstasy. Based on Papers read at the Symposium on Religious Ecstasy held at Åbo, Finland, on the 26th–28th
of August 1981, red. Nils G. Holm, Scripta Instituti Donneriani Aboensis, vol. 11, Almqvist & Wiksell
International, Stockholm, sid. 122–127, besökt 23.5.2020:
https://journal.fi/scripta/issue/view/4691
Dahl, Ulrika (2014): ”Rapport från (vita) feministers planet”, ur Skamgrepp: Femme-inistiska essäer,
Leopard förlag, Stockholm, sid. 83–106
De skrivna orden (u.å.), Sámpi – samer.se, samernas officiella svenska nätsida, Samiskt
Informationscentrum, besökt 24.1.2020: http://www.samer.se/laestadianismen
Edbom, Gunilla (2005): Samiskt kulturarv i samlingar. Rapport från ett projekt om återföringsfrågor
gällande samiska föremål, arkeologisk rapport från Ájtte – Svenskt Fjäll- och Smaemuseum, andra upplagan,
Europeiska regionala utvecklingsfonden, besökt 4.5.2020:
http://www.ajtte.com/wp-content/uploads/2010/01/Samiskt-kulturarv-i-samlingarna-utan-bilagor.pdf
Folkhälsomyndigheten.se (2018): Suicid i världen, suicidprevention.se > Statistik om suicid, besökt
24.7.2019: https://www.folkhalsomyndigheten.se/suicidprevention/statistik-om-suicid/suicid-i-varlden/
Fonneland, Trude (2015): ”The Rise of Nordic Neoshamanism in Norway: Local Structures – Global
Currents”, kapitel två ur Nordic Neoshamanism, Palgrave Studies in New Religions and Alternative
Spiritualities, Palgrave macmillian, New York
Förkristen tid (u.å.), Sámpi – samer.se, samernas officiella svenska nätsida, Samiskt Informationscentrum,
besökt 24.1.2020: http://www.samer.se/1143
Gilhus, Sælid och Mikaelsson, Lisbeth (2003): Nya perspektiv på religion, Natur och kultur/Tholin &
Larsson, Stockholm
Gilhus, Ingvild Sælid; Døving, Cora Alexandra; Lothe, Jakob och Kraft, Siv Ellen (2017): Minnesord
Jeanette Sky, Din: Tidsskrift for religion og kultur, vol. 1/2017
Gross, Rita (2005): ”Where have we been? Where do we need to go? Women’s Studies and Gender in
Religion and Feminist Theology”, kapitel ett ur Gender, Religion and Diversity: Cross-Cultural Perspectives
av Ursula King och Tina Beattie (red.), Continuum, London
Gudar och gudinnor (u.å.), Sámpi – samer.se, samernas officiella svenska nätsida, Samiskt
Informationscentrum, besökt 23.1.2020: http://www.samer.se/1140
Hammar, Inger (2000): ”From Fredrika Bremer to Ellen Key: Calling, Gender and the Emancipation Debate
in Sweden, c. 1830-1900”, kapitel ett ur Gender and Vocation: Women, Religion and Social Change in the
Nordic Countries 1830–1940 av Pirjo Markkola (red.), Finnish Literature Society, Helsinki
Hammer, Olav (2015): ”Late Modern Shamanisms: Central Texts and Issues”, kapitel ett ur Nordic
Neoshamanism, Palgrave Studies in New Religions and Alternative Spiritualities, Palgrave macmillian, New
York
Heilborn, Christina (2013): Varför är det förbjudet med registrering på grund av etnicitet, Unicef Sveriges
Blogg, blog.unicef.se, besökt 10.5.2020:
https://blog.unicef.se/2013/09/24/varfor-ar-det-forbjudet-med-registrering-pa-grund-av-etnicitet/
Helldén, Ulrika (2014): The Sami Feminist Struggle, Göteborg Universitet, Swedish Secreteriat for Gender
Research, genus.se: News > 1.12.2014: The Sami Feminist Struggle, besökt 22.1.2020:
https://genus.gu.se/english/news/news/detail//the-sami-feminist-struggle.cid1345444

115

Hipfl, Birgitte och Loftsdóttir, Kristín (red.) (2012): ”Teaching “Race” with a Gendered Edge –
Introduction”, ur Teaching “Race” with a Gendered Edge, del av bokserien Teaching with Gender.
European Women’s Studies in International and Interdisciplinary Classrooms, ATGENDER – The European
Association for Gender Research, Education and Documentation, Utrecht och Central European University
Press, Budapest–New York, sid. 1–22
hooks, bell (1991): Theory as Liberatory Practice, Yale Journal of Law and Feminism, vol. 4, nr 1, besökt
10.5.2020: https://digitalcommons.law.yale.edu/cgi/viewcontent.cgi?article=1044&context=yjlf
Jojken är minnets tradition (u.å.), Sámpi – samer.se, samernas officiella svenska nätsida, Samiskt
Informationscentrum, besökt 22.12.2019: http://www.samer.se/1201
Johansen, Kjetil (2013): Elsa Laula Renberg, tidningen Allt om Historia, internetversionen, nummer 13,
besökt 7.5.2019:
http://www.alltomhistoria.se/artiklar/elsa-laula-renberg
Joy, Morny (2005): ”Postcolonial and Gendered Reflections: Challenges for religious studies”, kapitel två ur
Gender, Religion and Diversity: Cross-Cultural Perspectives av Ursula King och Tina Beattie (red.),
Continuum, London
Juschka, Darlene M. (2010): ”Gender”, ur The Routledge Companion to The Study of Religion, red. John
Hinnells, andra upplagan, Taylor & Francis Ltd, London
Keller, Mary (2005): ”Raced and Gendered Perspectives: Towards the Epidermalization of Subjectivity in
Religious Studies Theory”, kapitel sex ur Gender, Religion and Diversity: Cross-Cultural Perspectives av
Ursula King och Tina Beattie (red.), Continuum, London
Khan, Koushambhi Basu; McDonald, Heather; Baumbusch, Jennifer L.; Reimer Kirkham, Sheryl; Tan, Elsie;
Anderson, Joan M. (2007): Taking up Postkolonial Feminism in the Field: Working Through a Method,
Women's Studies International Forum 30, sid. 228–242
King, Ursula (2005): ”General introduction: Gender-critical Turns in the Study of Religion”,
introduktionskapitlet ur Gender, Religion and Diversity: Cross-Cultural Perspectives av Ursula King och
Tina Beattie (red.), Continuum, London
King, Ursula och Beattie, Tina (red.) (2005): Gender, Religion and Diversity: Cross-Cultural Perspectives,
Continuum, London
Kinnunen, Tiina (2014): ”Alexandra Gripenberg’s Feminist Christianity”, kapitel tre ur Finnish Women
Making Religion: Between Ancestors and Angels av Terhi Utriainen och Päivi Salmesvuori (red.), Palgrave
Macmillan, New York.
Knobblock, Ina (2015): Decolonizing Feminism in the North: A Conversation with Rauna Kuokkanen,
NORA – Nordic Journa of Feminist and Gender Research, vol. 23, nr 4, sid. 275–281:
http://rauna.net/wp-content/uploads/2007/10/080387402E20152E1090480-2.pdf
Kontakt med andarna (u.å.), Sámpi – samer.se, samernas officiella svenska nätsida, Samiskt
Informationscentrum, besökt 22.12.2019: http://www.samer.se/1139
Kraft, Siv Ellen (2015): ”Mari Boine – World Music, shamanism and Indigenous Soundscapes”, kapitel tolv
ur Nordic Neoshamanism, Palgrave Studies in New Religions and Alternative Spiritualities, Palgrave
macmillian, New York
Kraft, Siv Ellen; Fonneland, Trude; Lewis, James R. (red.) (2015): Nordic Neoshamanism, Palgrave Studies
in New Religions and Alternative Spiritualities, Palgrave macmillian, New York

116

Kroik a, Åsa Virdi (u.å.): Heliga områden, Sámpi – samer.se, samernas officiella svenska nätsida, Samiskt
Informationscentrum, besökt 22.12.2019: http://www.samer.se/2265
Kroik b, Åsa Virdi (u.å.): Samerna och religionen, Sámpi – samer.se, besökt 22.12.2019:
http://www.samer.se/1138
Kroik c, Åsa Virdi (u.å.): Kunskap om den samiska religionen, Sámpi – samer.se, samernas officiella svenska
nätsida, Samiskt Informationscentrum, besökt 24.1.2020: http://www.samer.se/laestadianismen
Kuokkanen, Rauna (2004): ”Saamelaisnaiset, feministinen analyysi ja saamelaisyhteiskunnan
dekolonisaatio”, ur Tasa-arvon haasteita globaalin ja lokaalin rajapinnoilla av red. Kaarina Kailo, Vappu
Sunnari, Heli Vuori, Northern University Studies 5, Oulu och Lapplands universitet, sid. 141–156:
https://rauna.files.wordpress.com/2012/09/2004-saamelaisnaiset-ja-feminismi.pdf
Kuokkanen, Rauna (2007a): ”Myths and Realities of Sámi Women: A Post-colonial Feminist Analysis for the
Decolonization and Transformation of Sámi Society”, ur Making Space for Indigenous Feminism av red.
Joyce Green. Fernwood, sid. 72–92:
https://rauna.files.wordpress.com/2007/10/sami_women_myths_realities.pdf
Kuokkanen, Rauna (2007b): ”Saamelaiset ja kolonialismin vaikutukset nykypäivänä”, ur Kolonialismin
jäljet. Keskustat, periferiat ja Suomi av red. Joel Kuortti, Mikko Lehtonen och Olli Löytty. Gaudeamus, sid.
142–155:
https://rauna.files.wordpress.com/2007/10/saamelaiset_kolonialismi.pdf
Kuokkanen, Rauna (2013): ”Violence Against Women, Indigenous Self-Determination and Autonomy in
Sami Society”, ur L'lmage du Sápmi 2 av K. Anderssons (red.), Örebro University Press, sid. 436–452:
https://rauna.files.wordpress.com/2007/10/2012-violence-against-women-self-determination-and-autonomyin-sami-society.pdf
Kuokkanen, Rauna (2015): Gender, Violence and Politics in Indigenous Communities: The Cases of
Aboriginal Women in Canada and Sámi Women in Scandinavia, ur International Feminist Journal of Politics,
vol. 17, nr 2, sid. 271–288: https://rauna.files.wordpress.com/2007/10/146167422e20142e901816.pdf
Kyrölä, Katarina (2017): Queering Nordic Indigeneity: Media, Nature, Sexuality, gästföreläsning under
Genusvetenskapen vid Åbo Akademi, den 4.10.2017.
Lars Levi Laestadius och samerna (u.å.), Sámpi – samer.se, samernas officiella svenska nätsida, Samiskt
Informationscentrum, besökt 24.1.2020: http://www.samer.se/laestadianismen
Lehtola, Veli-Pekka (2004): The Sámi People: Traditions in Transition, Kustannus-Puntsi Publisher, AanaarInari, andra utgåvan. Översatt av Linna Weber Müller-Wille
Ledman, Anna-Lill (2012): Att representera och representeras: samiska kvinnor i svensk och samisk press
1966–2006, Institutionen för idé- och samhällsstudier, Skrifter från Centrum för Samisk forskning, nr 15.
Print & Media, Umeå universitet
Lewis, James R. (2015): ”New Age Medicine Men Versus New Age Noaidi: Same Neoshamanism, Different
Cultural-Political Situation”, kapitel sju ur Nordic Neoshamanism, Palgrave Studies in New Religions and
Alternative Spiritualities, Palgrave macmillian, New York
Lorde, Audre (2009): ”Sexism: An American Disease in Blackface”, kapitel två ur I Am Your Sister.
Collected and Unpublished Writings of Audrey Lorde, redaktörer Rudolph P. Byrd, Johnnetta Betsch Cole,
Beverly Guy Sheftall, Oxford University Press, sid. 44–49
Lykke, Nina (2009): Genusforskning – en guide till feministisk teori, metodologi och skrift, Forlaget
Samfundslitteratur och Nina Lykke, Liber AB, Stockholm

117

Markkola, Pirjo (red.) (2000): Gender and Vocation: Women, Religion and Social Change in the Nordic
Countries 1830–1940, Finnish Literature Society, Helsinki
Mission bland samer (u.å.), Sámpi – samer.se, samernas officiella svenska nätsida, Samiskt
Informationscentrum, besökt 22.12.2019: http://www.samer.se/1141
Mohanty, Chandra Talpade (2003): ”Under Western Eyes: Feminist Scholarship and Colonial Discourses”, ur
Feminism Without Borders. Decolonizing Theory, Practicing Solidarity, Duke University Press, Durham &
London, sid. 17–42
Nash, Jennifer C. (2008): ”Re-thinking Intersectionality”, ur Feminist Review, nr 89, Sage Publications, Ltd,
sid. 1–15, besökt 3.3.2019: https://www.jstor.org/stable/40663957
Olsen, Torjer A. (2015): “Masculinities” in Sami studies, ur Journal of Northern Studies, vol. 9, nr. 2, sid.
37–53
Pesonen, Heikki och Utriainen, Terhi (2014): ”Finnish Women Sacralizing Nature”, kapitel tio ur Finnish
Women Making Religion: Between Ancestors and Angels av Terhi Utriainen och Päivi Salmesvuori (red.),
Palgrave Macmillan, New York
rauna.net (u.å.): Home, Rauna Kuokkanens officiella hemsida, besökt 2.5.2020: https://rauna.net/
Religion (u.å.), Sámpi – samer.se, samernas officiella svenska nätsida, Samiskt Informationscentrum, besökt
22.12.2019: http://www.samer.se/1008
ResearchGate (u.å.): Åsa Virdi Kroik, Researchgate.net > Home > Åsa Virdi Kroik, besökt 30.4.2020:
https://www.researchgate.net/profile/Asa_Virdi_Kroik
Samer – ett ursprungsfolk i Sverige (2013): svenska Jordbruksdepartementets och svenska Sametingets bok
om samer, internetversionen, besökt 22.12.2019: http://www.samer.se/2136
Sawyer, Deborah F. (2005): ”Biblical Gender Strategies: The Case of Arbaham's Masculinity”, kapitel tolv ur
Gender, Religion and Diversity: Cross-Cultural Perspectives av Ursula King och Tina Beattie (red.),
Continuum, London
Sejte (u.å.), Sámpi – samer.se, samernas officiella svenska nätsida, Samiskt Informationscentrum, besökt
24.1.2020: http://www.samer.se/1211
Selberg, Torunn (2015): ”Shamanism – a Spiritual Heritage? The Significance of the Past in Shamanic
Discourses”, kapitel fem ur Nordic Neoshamanism, Palgrave Studies in New Religions and Alternative
Spiritualities, Palgrave macmillian, New York
Silvennoinen, Sara (2019): Vet du tillräckligt om samerna? Rapport prickar Finland för brist på kunskap om
samer, Yle Arenan, Inrikes, besökt 25.4.2020:
https://svenska.yle.fi/artikel/2019/10/03/vet-du-tillrackligt-om-samerna-rapport-prickar-finland-for-brist-pakunskap-om
Skietla a, Anna (2015), Ursprungsfolk och minoriteter, SO-rummet, digital läsresurs och Sveriges största
länkbibliotek för skolans samhällsorienterade ämnen, besökt 22.12.2019:
http://www.so-rummet.se/kategorier/historia/historiska-teman/ursprungsfolk-och-minoriteter
Skietla b, Anna (2015): Samernas historia, SO-rummet, digital lärresurs och Sveriges största länkbibliotek
för skolans samhällsorienterade ämnen, besökt 22.12.2019:
http://www.so-rummet.se/kategorier/historia/historiska-teman/ursprungsfolk-och-minoriteter/samernashistoria

118

Sky, Jeanette (2007): Genus och religion, originaltitel Kjonn og religion, Pax Förlag, Oslo. Den svenska
utgåvan översatt av Malin Ericson, Bokförlaget Natur och Kultur, Stockholm, 2009
Smith, Andrea (2011): Indigenous feminism without apology – Unsettling American Decolonization in
Theory & Practice, besökt 26.9.2017:
https://unsettlingamerica.wordpress.com/2011/09/08/indigenous-feminism-without-apology/
Spickard, James V. (2017): ”Postscript. Living in a Global World”, ur Alternative Sociologies of Religion.
Through Non-Western Eyes, New York University Press, sid. 251–255
Trumman (u.å.), Sámpi – samer.se, samernas officiella svenska nätsida, Samiskt Informationscentrum, besökt
24.1.2020: http://www.samer.se/1209
University of Bergen (u.å.): Bente Gullveig Alver, uib.no > Persons, besökt 30.4.2020:
https://www.uib.no/en/persons/Bente.Gullveig.Alver
UiT – Norges arktiske universitet (u.å.): Trude Fonneland, profil på nätsidan för Norges arktiske
universitetsmuseum > Ansatte > Fonneland, Trude A., besökt 8.8.2019:
https://uit.no/om/enhet/ansatte/person?p_document_id=76267&p_dimension_id=268852&fbclid=
IwAR3VO_RN9kWxnTMitbTuYpACv-AH6O74ra1CB426yyAcBhyGV9Z7GS7BzQw
Universitetsförlaget (u.å.): Siv Ellen Kraft, profil på nätsidan för Norges ledende bok- og tidsskriftforlag
Universitetsförlaget AS, Våra författare > Siv Ellen Kraft, besökt 8.8.2019:
https://www.universitetsforlaget.no/Bli-forfatter/Vaare-forfattere/SivEllen_Kraft?fbclid=IwAR0INR2sOvFyLpnM2KACSyWb0ZMlRp_w509Aeu35w1l9K_Fz6do_OZaMeqM
Utriainen, Terhi och Salmesvuori, Päivi (red.) (2014): Finnish Women Making Religion: Between Ancestors
and Angels, Palgrave Macmillan, New York
Valkonen, Sanna och Wallenius-Korkalo, Sandra (2016): Practising postcolonial intersectionality: Gender,
religion and indigeneity in Sámi social work, International Social Work 2016, Vol. 59, nr 5, sid. 614–626
Veli-Pekka Lehtolan kotisivut (u.å.): Lyhyt elämänkerta, Henkilö > Lyhyt elämänkerta, besökt 8.8.2019:
https://www.veli-pekkalehtola.fi/Lyhyt+elämäkerta/
Yuval-Davis, Nira (2006): Intersectionality and Feminist Politics, European Journal of Women’s Studies,
vol. 13 nr 3, SAGE Publications (UK and US), sid.193–209, besökt 28.4.2020:
https://hal.archives-ouvertes.fr/hal-00571274/document
Åhrén, Christina (2008): Är jag en riktig same? En etnologisk studie av unga samers identitetsarbete,
Institutionen för kultur- och medievetenskaper, Etnologi, Umeå universitet
Öhman, May-Britt (2012): Älvar, Motstånd, Resiliens: Hållbara framtider i Sápmi och i andra urfolks
territorier, Formas projektdatabas, Centrum för genusvetenskap, Uppsala universitet. Besökt 26.9.2017:
http://proj.formas.se/detail.asp?arendeid=28673&x=250&y=20&sprak=1&redovisning=0

119

