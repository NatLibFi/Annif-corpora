Klasslärarstuderande och naturvetenskaper
En intervjustudie om hur klasslärarstuderande ser på sina erfarenheter av och sin
kommande undervisning i naturvetenskapliga ämnen
Charlotte Lövkvist

Avhandling för magisterexamen
Fakulteten för pedagogik och välfärdsstudier
Åbo Akademi
Vasa, 2021

Abstrakt
Författare
Charlotte Lövkvist

2021

Titel

Klasslärarstuderande och naturvetenskaper. En intervjustudie om hur klasslärarstuderande ser
på sina erfarenheter av och sin kommande undervisning i naturvetenskapliga ämnen.
Opublicerad avhandling för magisterexamen i pedagogik

Sidantal (tot.): 77

Vasa: Åbo Akademi. Fakulteten för pedagogik och välfärdsstudier
Abstrakt

Läraren har stor inverkan på elevernas inlärning och vidare påverkas lärarens undervisning av
den egna uppfattningen av undervisningsämnet. Under lärarutbildningen går studerande kurser
i alla undervisningsämnen i årskurs 1–6. Kurserna är av ämnesdidaktisk karaktär men i viss
mån behandlas även ämnesinnehåll. Bland klasslärarstuderande är intresset överlag lågt för
naturvetenskaper. Den här avhandlingen fokuserar därför på hur klasslärarstuderande uppfattar
de naturvetenskapliga ämnena och deras relevans i förhållande till tidigare erfarenheter av
naturvetenskaper. Studien fokuserar också på hur klasslärarstuderandes uppfattningar påverkas
av lärarutbildningens ämnesdidaktiska naturvetenskapskurser och hur de ser på sig själva som
framtida undervisande lärare i naturvetenskaper.
Syftet med magisteravhandlingen är att ta reda på hur lärarstuderandes syn på
naturvetenskapliga ämnen påverkar deras syn på naturvetenskapers relevans i årskurs 1–6 och
att studera hur lärarstuderande själv anser att deras erfarenheter av naturvetenskaper påverkar
den egna rollen som lärare i naturvetenskapliga ämnen.
Baserat på syftet har följande forskningsfrågor utformats:
1. Hur beskriver klasslärarstuderande bakgrunden till sitt intresse för naturvetenskapliga
ämnen?
2. Hur beskriver klasslärarstuderande sina erfarenheter av de ämnesdidaktiska kurserna i
naturvetenskaper i klasslärarutbildningen?
3. Hur beskriver klasslärarstuderande de naturvetenskapliga ämnenas relevans i årskurs
1–6?
4. På vilket sätt anser klasslärarstuderande att deras egna erfarenheter påverkar dem som
lärare i naturvetenskapliga ämnen?
Forskningsmetoden för avhandlingen är fenomenografi och datainsamlingsmetoden är
semistrukturerade intervjuer. Materialet består av nio intervjuer som transkriberats och
analyserats. Analysmetoden av materialet är meningskategorisering.
Den här studien visade på att ämnesdidaktiskt kompetenta exempel på naturvetenskaplig
undervisning i lärarutbildningen kan få klasslärarstuderande som tidigare haft en negativ attityd
till naturvetenskaper att få en mer positiv bild av naturvetenskaper. Vidare får
klasslärarstuderandena egna idéer om hur de kan undervisa naturvetenskaper och vad som
förväntas av dem som blivande klasslärare. Både ämnesinnehåll och didaktik var uppskattade
moment i de ämnesdidaktiska kurserna på klasslärarlinjen. Klasslärarstuderande har ändå sina
b4

egna tidigare erfarenheter som utgångspunkt för den egna undervisningen och vill återskapa
lyckade moment och förändra mindre lyckade undervisningsmoment de erfarit under sin egen
skolgång. Studerande anser att naturvetenskaper är relevant att undervisa i årskurs 1–6 men de
med goda ämneskunskaper har lättare att motivera relevansen än de med sämre
ämneskunskaper. Klasslärarstuderande känner sig på det stora hela tryggare inför att själva
undervisa naturvetenskaper efter att de gått klasslärarlinjens obligatoriska förberedande kurser,
även om en del anser att de ännu behöver läsa in sig på vissa delar av ämnesinnehållet.
I enlighet med tidigare forskning framkom det att förebilder påverkar intresset i positiv riktning
och att det finns ett samband mellan attityder till och intresset för naturvetenskaper. Det
framkom också att utbildning kan förändra attityden till naturvetenskaper men att nya
arbetsmetoder och undervisningssätt kan kännas svåra att ta till sig på grund av bristen av egna
erfarenheter. Tidigare forskning har också visat att konkret undervisning leder till ökat intresse
medan abstrakta undervisningsmetoder kan leda till minskat intresse, vilket
klasslärarstuderandena också vittnade om. Klasslärarstuderande upplever att både
ämneskunskaper och ämnesdidaktiska kunskaper är mycket viktiga.
Sökord: Klasslärarstuderande, erfarenheter, attityder, naturvetenskap, omgivningslära

b5

Innehållsförteckning
1

2

3

4

Inledning ....................................................................................................................... 1
1.1

Bakgrund och val av ämne ................................................................................................ 1

1.2

Syfte och forskningsfrågor ................................................................................................ 3

1.3

Avhandlingens disposition ................................................................................................ 4

Teoretisk referensram .................................................................................................... 5
2.1

Naturvetenskaper i läroplanen och naturvetenskaper som läroämne ................................... 5

2.2

Lärarens betydelse för lärande ........................................................................................... 9

2.3

Arbetssätt i naturvetenskapliga ämnen ............................................................................. 14

2.4

Klasslärarlinjens ämnesdidaktiska kurser i naturvetenskap ............................................... 16

Forskningsansats och metod......................................................................................... 19
3.1

Intervju som datainsamlingsmetod .................................................................................. 19

3.2

Beskrivning av urval och genomförande av datainsamling ............................................... 21

3.3

Databearbetning och analys av data ................................................................................. 22

3.4

Tillförlitlighet, trovärdighet och etiska aspekter ............................................................... 23

Resultatredovisning ..................................................................................................... 26
4.1

Klasslärarstuderande beskriver bakgrunden till sitt intresse för naturvetenskapliga ämnen 26

4.1.1
Lärarstuderande beskriver hem och släktingars inverkan på sina erfarenheter av
naturvetenskapliga ämnen ...................................................................................................................... 27
4.1.2
Lärarstuderande beskriver sina erfarenheter av naturvetenskapliga ämnen från den egna skoltiden
……………………………………………………………………………………………………………...27
4.1.3 Sammanfattning av resultat ........................................................................................................... 36

4.2
Klasslärarstuderande beskriver sina erfarenheter av de ämnesdidaktiska kurserna i
naturvetenskaper i klasslärarutbildningen ..................................................................................... 37
4.2.1
Ämnesinnehåll ......................................................................................................................... 38
4.2.2
Didaktiskt innehåll ................................................................................................................... 39
4.2.3
Övriga erfarenheter .................................................................................................................. 41
4.2.4 Sammanfattning av resultat ........................................................................................................... 45

4.3

Klasslärarstuderande beskriver de naturvetenskapliga ämnenas relevans i skolan ............. 46

4.3.1
Relevans för lärare ................................................................................................................... 46
4.3.2
Relevans för elever i årskurs 1–6 .............................................................................................. 48
4.3.3 Sammanfattning av resultat ........................................................................................................... 50

4.4
Hur klasslärarstuderande anser att deras egna erfarenheter påverkar dem som lärare i
naturvetenskapliga ämnen ............................................................................................................ 51
4.4.1
Orosmoment inför undervisningen i naturvetenskaper i relation till ämneskunskapen ................ 51
4.4.2
Orosmoment som studerande upplever oberoende den egna ämneskunskapen ........................... 55
4.4.2 Sammanfattning av resultat ........................................................................................................... 63

5

Diskussion ................................................................................................................... 64
5.1

Resultatdiskussion........................................................................................................... 64

5.1.1
Klasslärarstuderande beskriver bakgrunden till sitt intresse för naturvetenskapliga ämnen ......... 64
5.1.2
Klasslärarstuderande beskriver sina erfarenheter av de ämnesdidaktiska kurserna i
naturvetenskaper i lärarutbildningen ....................................................................................................... 65
5.1.3
Klasslärarstuderande beskriver de naturvetenskapliga ämnenas relevans i årskurs 1–6 ............... 66
5.1.4
Hur lärarstuderande anser att deras egna erfarenheter påverkar dem som lärare i
naturvetenskapliga ämnen ...................................................................................................................... 67

b6

5.2
5.2.1

Metoddiskussion ............................................................................................................. 69
Slutsatser och förslag till fortsatt forskning ............................................................................... 71

Litteratur ............................................................................................................................. 73
Bilagor
Bilaga 1 Intervjubrev
Bilaga 2 Intervjuguide

b7

1 Inledning
Temat för avhandlingen berör klasslärarstuderandens upplevelser av naturvetenskap och hur de
påverkar deras ämnessyn, syn på relevans och synen på lärarrollen som klasslärare i årskurs 1–
6 i naturvetenskap. Sedan tidigare vet vi att klasslärarstuderande överlag har ett lågt intresse för
naturvetenskap i relation till de andra undervisningsämnena. För att höja klasslärarstuderandes
intresse till naturvetenskaper behöver man kunskap om vilka attityder de har och varifrån
attityderna härstammar. Attityderna formas av tidigare erfarenheter av naturvetenskaper och
kan gå att påverka i positiv riktning ifall man under lärarutbildningen lyckas skapa nya positiva
erfarenheter av naturvetenskaper. I det inledande kapitlet motiveras ytterligare varför det här
temat är intressant att studera. Forskningsfrågor och syfte samt avhandlingens disposition
presenteras också.

1.1 Bakgrund och val av ämne
Elevens lärande påverkas av många faktorer. En faktor som visat sig ha betydelse är lärarens
uppfattningar om ämnet. Uppfattningarna tenderar att smitta av sig från läraren till eleven och
på så vis har lärarens uppfattningar om undervisningsämnena en betydande roll för elevens
lärande. Lärarens uppfattningar har också en stor inverkan på hur läraren undervisar ämnet
(Fitzgerald m.fl., 2012). Elevens uppfattningar har enligt forskning visat sig ta form redan före
elva års ålder då det kommer till naturvetenskapliga ämnen och således är det upp till
klassläraren att påverka de här attityderna (Royal Society, 2004).
Vidare kan man konstatera att naturvetenskaper är ämnen som av tradition uppfattats som svåra
samtidigt som inställningen att man antingen kan eller inte kan, lever kvar. Finland har trots det
här tenderat att år efter år ligga i topp i PISA-mätningarna (OECD, 2015; OECD, 2018).
Samtidigt presterar finska elever allt sämre i naturvetenskaper för varje mätning. Eleverna är
alltså duktiga på naturvetenskaper i internationellt jämförelse men ändå har poängen i
naturvetenskaper sjunkit då man ser på tidigare mätningsresultat.

1

Lärarutbildningen har förändrats i och med läroplansgrunderna (Utbildningsstyrelsen, 2014)
som trädde i kraft år 2016. En av de stora förändringarna i läroplanen är den nya ämneshelheten
omgivningslära för årskurserna 1–6 som består av fysik, kemi, biologi, geografi och
hälsokunskap. En annan sak som poängteras i den nya läroplanen är ämnesintegrering och
ämnesöverskridande undervisning. Förändringarna innebär att det finns ett behov av
nytänkande undervisning, således finns också behovet av förändringar i lärarutbildning. För att
förbereda blivande lärare för undervisning i omgivningslära går klasslärarstuderande i Finland
förberedande kurser som varierar något mellan de olika lärarutbildningarna. Kurserna är till
största delen av ämnesdidaktisk karaktär där man behandlar den ämnesdidaktik som ingår i
omgivningslärans olika ämnen, det vill säga geografi, biologi, fysik, kemi och hälsokunskap.
Kurserna ska ge läraren redskap och kunskap att undervisa i alla omgivningslärans ämnen. I
och med att klassläraren nu förväntas hålla alla omgivningslärans ingående ämnen, kräver det
också att klassläraren har goda kunskaper och ämnesdidaktiska kunskaper i samtliga ämnen.
Då fysik och kemi var ett undervisningsämne och geografi och biologi var ett annat
undervisningsämne var det lättare att fördela undervisningen i ämnena enligt lärarnas olika
styrkor. Det är inte möjligt att i samma mån dela upp fysik- och kemiundervisning och biologioch geografiundervisning då de är samma undervisningsämne på läseordningen. Det är därför
viktigt att lärarna förbereds på undervisning i omgivningslärans alla delområden.
Avhandlingen är skriven inom ramen för ett forskningsprojekt som gäller klasslärarstuderande
och deras syn på naturvetenskaper med syftet att utvärdera och utveckla de ämnesdidaktiska
kurser i naturvetenskap klasslärarstuderande vid Åbo Akademi går. Studerande vid Åbo
Akademis

klasslärarprogram

går

två

obligatoriska

kurser

i

naturvetenskap.

De

klasslärarstuderade som gått de här två kurserna under åren 2017 och 2018 har deltagit i en
undersökning där de svarat på en enkät innan de gått kurserna och en enkät efter att de gått
kurserna. Frågorna är till största del samma och syftet är att studera hur kurserna påverkar
lärarstuderandes attityder till att undervisa naturvetenskaper. Utöver enkäterna har det gjorts
intervjuer i kompletterande och fördjupande syfte. I den här undersökningen analyseras
intervjuerna för att studera hurudana erfarenheter, uppfattningar och attityder till
naturvetenskap klasslärarstuderande har, samt hur de ser på den egna kommande
undervisningen i omgivningslära.
Det är viktigt att veta hur studerande ser på undervisning i naturvetenskaper för att kunna
utveckla kurser och också för att klasslärarna ska få goda förutsättningar för att undervisa
2

naturvetenskaper. För att studera vilka attityder klasslärarstuderande har till naturvetenskaper
är det viktigt att också studera hur attityderna har formats. Därför är det relevant att fördjupa
sig i vilka tidigare erfarenheter studerande har av naturvetenskaper och hur de själva har upplevt
att de här erfarenheterna har format deras attityder till naturvetenskaper. Eftersom intresset för
naturvetenskaper har varit en nedgående trend en längre tid är det också viktigt att ta reda på
varför intresset minskar och vad man kan göra för att bryta trenden. Eftersom lärarens attityder
till undervisningsämnet smittar av sig till eleven har läraren en nyckelroll då det kommer till
intresset. Ett sätt att komma åt elevernas undervisning i grundskolan är framtidens lärare, alltså
klasslärarstuderande. Med bra kurser i naturvetenskap under klasslärarutbildningen, som ger
goda grunder att stå på inför undervisning i naturvetenskaper, kan man på längre sikt
förhoppningsvis förändra elevernas nedgående intresse.

1.2 Syfte och forskningsfrågor
Syftet med avhandlingen är att ta reda på hur erfarenheter påverkar lärarstuderandes syn på
naturvetenskapliga ämnen och hur det påverkar deras syn på naturvetenskapers relevans i
årskurs 1–6. Vidare är det intressant att studera hur lärarstuderande själva anser att deras
erfarenheter kommer att påverka den egna rollen som lärare i naturvetenskapliga ämnen.
Utgående från syftet har fyra forskningsfrågor formulerats:
1. Hur beskriver klasslärarstuderande bakgrunden till sitt intresse för naturvetenskapliga
ämnen?
2. Hur beskriver klasslärarstuderande sina erfarenheter av de ämnesdidaktiska kurserna i
naturvetenskaper i lärarutbildningen?
3. Hur beskriver klasslärarstuderande de naturvetenskapliga ämnenas relevans i årskurs
1–6?
4. På vilket sätt anser klasslärarstuderande att deras egna erfarenheter påverkar dem som
lärare i naturvetenskapliga ämnen?

3

1.3 Avhandlingens disposition
Avhandlingen byggas upp i form av fem huvudkapitel. Inledningsvis presenteras bakgrunden
till val av ämne. Därefter presenteras avhandlingens syfte och forskningsfrågorna preciseras.
I den teoretiska referensramen presenteras tidigare forskning relaterad till den här
avhandlingens ämne. Den teoretiska referensramen är indelad i fem kapitel. Först behandlas
naturvetenskaper som läroämne genom att presentera naturvetenskapers betydelse för allas lika
förutsättningar inför framtiden. Därefter presenteras lärarens roll i och påverkan på elevers
inlärning. De naturvetenskapliga arbetssätten presenteras i relation till elevens inlärning och
lärarens förhållningssätt till olika undervisningsmetoder. Även läroplansinnehållet för de
naturvetenskapliga

ämnena

läggs

fram.

Slutligen

presenteras

de

ämnesdidaktiska

naturvetenskapskursernas innehåll på klasslärarutbildningen vid Åbo Akademi.
Metodkapitlet behandlar intervju som datainsamlingsmetod, vilket är den aktuella
datainsamlingsmetoden för den här studien. Intervjuerna är semistrukturerade och
forskningsansatsen är fenomenografisk då det är klasslärarstuderandes uppfattningar som
undersöks. Analysmetoden som använts i den här avhandlingen är meningskategorisering. I
metodkapitlet tar jag även upp tillförlitlighetsaspekter, trovärdighetsaspekter och etiska
aspekter.
I resultatkapitlet presenteras resultaten från analyserna av intervjuerna. Resultaten presenteras
under respektive forskningsfråga i tur och ordning. Avhandlingens avslutande kapitel är
diskussionen som är indelad i tre delar, resultatdiskussion, metoddiskussion samt slutsatser och
förslag till fortsatt forskning.

4

2 Teoretisk referensram
I den teoretiska referensramen behandlas forskning relaterad till forskningsfrågorna.
Naturvetenskaper i läroplanen presenteras med tanke på innehåll, arbetsmetoder och
inlärningsmiljöer. Därefter presenteras naturvetenskaper och ämnets karakteristiska drag fram.
Även forskning om lärarens betydelse för elevens inlärning behandlas följt av arbetsmetoder i
naturvetenskapliga ämnen. Upplevd relevans och dess påverkan på inlärningen redovisas också
i detta kapitel. Slutligen presenteras mål och innehåll i klasslärarlinjens ämnesdidaktiska kurser
i naturvetenskaper.

2.1 Naturvetenskaper i läroplanen och naturvetenskaper som läroämne
I läroplanen från år 2004 benämndes ämneshelheten miljö- och naturkunskap för de årskurserna
1–4 och för årskurs 5–6 talade man om biologi och geografi respektive fysik och kemi som
skilda ämnen. Till ämneshelheten miljö och naturkunskap hörde samma ämnen som i den nya
omgivningsläran alltså geografi, biologi, fysik, kemi och hälsokunskap. För årskurs 5–6 var
hälsokunskapen inbakad i ämneshelheten biologi och geografi. (Utbildningsstyrelsen, 2004)
I och med läroplanen som trädde i kraft år 2016 (LP14) slogs ämnena geografi, biologi, fysik,
kemi och hälsokunskap ihop till en ny ämneshelhet, omgivningslära. Omgivningslära består
alltså av både naturvetenskapliga perspektiv och humanvetenskapliga perspektiv. En annan stor
förändring är att man ska skapa mer helhetsbildande och integrerande undervisning. Eftersom
omgivningslära ofta handlar om olika fenomen runt omkring oss, är det naturligt att tala om
fenomenet ur flera olika perspektiv. T.ex. då man behandlar väder kan man tala om det ut ett
hälsoperspektiv, ett geografiskt perspektiv, ett biologiskt perspektiv, ett kemiskt perspektiv och
ett fysiskt perspektiv. I läroplanen beskrivs omgivningslärans övergripande mål enligt följande:

”Målet för undervisningen i omgivningslära är att eleverna lär känna och förstå
naturen och den byggda miljön, fenomen som förekommer i dem, sig själva och andra
människor samt betydelsen av hälsa och välbefinnande. Omgivningslärans
tvärvetenskapliga karaktär förutsätter att eleverna lär sig att söka, bearbeta,
producera, presentera, bedöma och värdera information i olika situationer.
Undervisningen ska vila på vetenskaplig grund och eleverna ska utveckla kritiskt
tänkande. De ekologiska, kulturella, sociala och ekonomiska dimensionerna av hållbar
5

utveckling ska beaktas i undervisningen i omgivningslära. Det centrala målet för
omgivningsläran är att handleda eleverna att förstå hur människans val påverkar livet
och miljön i dag och i framtiden.” (Utbildningsstyrelsen, 2014, s. 132)
Vidare omnämns omgivningslärans olika ämnen separat enligt följande:
”Inom biologi är det centralt att eleverna lär känna och förstå naturmiljön, människan,
livet och dess utveckling samt villkoren för liv på jorden. Inom geografi är det viktigt
att eleverna undersöker deras egen närmiljö och förstår olika områden i världen,
fenomen som förekommer i dem och hur livet ser ut för de människor som bor i
områdena. Inom fysik är det viktigt att stödja eleverna att förstå naturens
grundstrukturer och fenomen och att förklara dessa fenomen även med hjälp av
information baserad på egna undersökningar. Inom kemi är det centralt att iaktta olika
ämnen i vår omgivning. Man ska undersöka, beskriva och förklara ämnenas
egenskaper, deras sammansättning samt omvandlingar som de genomgår. Inom
hälsokunskap är det viktigt att eleverna lär sig att förstå de faktorer som stödjer och
skyddar hälsan i vår omgivning och i mänsklig verksamhet samt att främja kunskaper
som stödjer hälsa, välbefinnande, trygghet och säkerhet.” (Utbildningsstyrelsen, 2014,
s. 132)
Då det kommer till lärmiljöer i omgivningslära är det viktigt att lärmiljöerna väljs i enlighet
med undervisningsämnets karaktär. Lärmiljöerna ska ge eleverna möjlighet att analysera och
undersöka företeelser ur olika perspektiv. Läraren ska också beakta att eleven har med sig
kunskap och erfarenheter som hen fått utanför skolan. (Utbildningsstyrelsen, 2014)
I läroplanen står det att arbetssätten ska bidra till glädje i undervisningen. Vidare ska
arbetssätten basera sig på erfarenheter och aktiviteter samt rörelse och sinnesanvändning för att
berika lärandet och stärka motivationen. Genom val av arbetssätt kan man också stödja
kollaborativt lärande. Arbetssätten ska väljas med utgångspunkt i undervisningsämnets
karaktär. De färdigheter som hör till omgivningslärans tvärvetenskapliga karaktär, vilka eleven
ska erhålla, är att söka, behandla, analysera, presentera, tillämpa, kombinera, bedöma och
skapa information. Undersökande arbete är ett bra tillvägagångssätt för att uppnå dessa
färdigheter samtidigt som eleven utvecklar sin förmåga att tillämpa sina kunskaper och sitt
kritiska och kreativa tänkande. Undervisningen ska baseras på en vetenskaplig grund. Det
centrala målet för omgivningsläran är ” att handleda eleverna att förstå hur människans val
påverkar livet och miljön i dag och i framtiden” (Utbildningsstyrelsen, 2014). Hållbar
utveckling ska ingå i undervisningen och aspekter som hör hit är ekologiska, kulturella, sociala
och ekonomiska dimensionerna av hållbar. Eftersom målen är tvärvetenskapliga är det befogat
att använda sig av helhetsskapande arbetssätt för att uppnå målen. (Utbildningsstyrelsen, 2014)

6

Helhetsskapande undervisning kan genomföras genom att t.ex. studera samma tema parallellt i
flera ämnen samtidigt eller genom att i på varandra följande perioder behandla samma tema
från olika ämnesperspektiv. Man kan även ordna temadagar, tillställningar, kampanjer,
studiebesök

eller

lägerskolor

för

att

verkställa

helhetsskapande

undervisning.

(Utbildningsstyrelsen, 2014)
”Helhetsskapande undervisning förutsätter ett pedagogiskt grepp, som rör både
undervisningens innehåll och arbetsmetoder, där man inom undervisningen i varje
läroämne och i synnerhet över läroämnesgränserna studerar olika teman eller
företeelser i den verkliga världen som helheter. Omfattningen och sättet på vilket man
förverkligar helhetsskapande undervisning kan variera beroende på elevernas behov
och målen för undervisningen. ” (Utbildningsstyrelsen, 2014, s.30)
Naturvetenskap som läroämne präglas av tre huvuddrag: konkreta arbetssätt, vetenskaplig
metod och vardagskoppling. De konkreta arbetssätt där eleven med sina sinnen får uppleva och
lära sig om vetenskapliga fenomen är laborationer, observationer och fältstudier.

Den

vetenskapliga metoden innebär att eleverna får reflektera och fundera kring fenomen, ställa upp
hypoteser och ifrågasätta. Den vetenskapliga metoden stärker det kritiska tänkandet hos
eleverna och lägger grunden för det vetenskapliga arbetssättet. Vardagskopplingen binder ihop
de vetenskapliga fenomenen med vardagliga fenomen och ökar förståelsen och den upplevda
relevansen för fenomenen. Även tidigare erfarenheter är en stor del av vardagskopplingen då
eleverna också genom dessa kan knyta vetenskapliga fenomen till det vardagliga livet.
(Utbildningsstyrelsen, 2014)
Naturvetenskaper som läroämne har två huvudsakliga syften. Det första är att öka elevens
kunnande om karakteristiska naturvetenskapliga begrepp, fenomen och teorier, alltså själva
ämnesinnehållet i naturvetenskaper. Det andra syftet är att öka elevens intresse för
naturvetenskaper (Utbildningsstyrelsen, 2014). De här två huvudsakliga syftena går hand i hand
då ett intresse stöder inlärningen och inlärningen stöds av intresse. Den grundläggande
utbildningens syfte är att ge alla grundläggande kunskaper i naturvetenskaper, som alla har
nytta av oberoende ifall man senare ämnar fördjupa sig i naturvetenskaper eller inte. Med andra
ord är syftet med naturvetenskaper i grundskolan inte att förbereda blivande kemister, biologer,
fysiker eller andra expertområden som arbetar inom områden med en naturvetenskaplig kärna.
Undervisningen i naturvetenskaper i grundskolan innehåller allmännyttiga kunskaper inom
naturvetenskaper. (Henriksson, 2016)

7

Naturvetenskaper och deras nyttoaspekt kan enligt Henriksson (2016) delas in i fyra
huvudsakliga argument. Enligt Henriksson (2016) är det viktigt att känna till varför
naturvetenskaper är viktiga och relevanta för att både undervisandet och inlärningen ska kännas
relevanta. Det första argumentet är att naturvetenskaper förbereder eleven inför arbete inom det
högteknologiska och vetenskapsbaserade samhället. Det andra argumentet handlar om att
eleven behöver naturvetenskapliga kunskaper för att förstå och leva i det moderna samhället.
Det tredje argumentet handlar om att eleven behöver naturvetenskapliga grunder för att kunna
delta i det demokratiska samhället. Eleven behöver alltså kunna bilda och grunda sina åsikter
för ett ansvarfullt deltagande i samhället. Det sista argumentet är att naturvetenskaper är en
viktig del i människans kultur. Även läroplanen motiverar naturvetenskaper med ovanstående
argument. Eleverna ska lära sig ta ansvar för naturen och miljön samt lära sig om hållbar
utvecklig. Vidare ska eleven lära sig delta, påverka och bidra till en hållbar framtid.
(Utbildningsstyrelsen, 2014)
I en undersökning som gjordes av Siegel och Ranney (2003) såg man att man kunde förbättra
studerandes attityder till naturvetenskap genom att motivera varför naturvetenskaper ger viktiga
kunskaper. De konstaterade också att studerandes prestationer hade ett samband med deras
attityder till ämnet. Desto bättre attityder man har till naturvetenskaper ju bättre presterar man
och tvärtom. Det är viktigt att som lärare själv de ämnets nyttoaspekter för att kunna föra
motiveringarna vidare till sin elever. Barn upplever ofta att någonting är relevant då det är
påtagligt och verkar i barnets omgivning. Då studerande lär sig om fenomen som de själva har
upplevt finns det ett större intresse och en större upplevd relevans att lära sig vad som ligger
bakom de olika fenomenen.
Typiskt för läroämnet naturvetenskaper, alltså omgivningslära, är det finns en skillnad mellan
flickor och pojkar då det kommer till intresse för och inom ämnet. Enligt Christidou (2011)
intresserar sig flickor mer för teman som berör stereotypiskt kvinnliga områden medan pojkar
intresserar sig mer för stereotypiskt mer manliga områden. Exempelvis är flickorna mer
intresserade av biologins inslag av blommor, djur och hälsa, medan pojkarna intresserar sig mer
för exempelvis fysikens och kemins inslag av atombomber, mekanik och verktyg. I Finland
tittade Kärnä m.fl. (2012) på årskurs nios naturvetenskapskunskaper år 2011. Undersökningen
visade att flickorna hade signifikant bättre kunskaper i biologi och geografi än pojkarna. Det
framkom även att pojkarna var signifikant bättre på fysik än flickorna, medan ingen skillnad
fanns i kemi (Kärnä m.fl., 2012). Det här avspeglar sig i de könsnormer som finns i samhället.
8

En effekt av det här är att flickor överlag har en mer negativ bild till naturvetenskaper än pojkar
eftersom flickor förväntas prestera sämre än pojkar i naturvetenskaper. Inom de
naturvetenskapliga branscherna finns det därför fler män än kvinnor som en följd av detta. För
att motverka det här skulle flickor behöva mer kvinnliga representanter och förebilder inom de
vetenskapliga områdena menar Tyler-Wood m.fl. (2011). Vidare finns det inga mellan flickor
och pojkar gällande prestationer i naturvetenskaper i ung ålder. Flickorna har alltså lika goda
förutsättningar att klara sig bra inom naturvetenskaper som pojkar om man bortser
samhällsnormernas påverkan (Tyler-Wood m.fl, 2011).
Enligt Oskamp och Schultz (2005) upplever och formas både flickor och pojkar av samhällets
könsstereotypier redan från ung ålder. Läraren kan förstärka eller motarbeta de befintliga
attityderna men behöver vara medveten om stereotyperna för att kunna göra det. För att flickor
inte ska missgynnas och pojkar gynnas av de stereotypiska föreställningar som finns i
samhället, är det viktigt att läraren är medveten om sina egna föreställningar om flickors och
pojkars förutsättningar och förväntningar i naturvetenskaper. Lärarens positiva förväntningar
på eleven påverkar elevens inlärningsresultat positivt. På samma sätt påverkas elevens
inlärningsresultat negativt av negativa förväntningar på eleven. Vidare kan elevens attityd till
ämne formas enligt förväntningarna eleven upplever. Det finns även ett klart samband mellan
elevens attityd till ämnena och elevens kunskaper i ämnena (Kärnä m.fl., 2012). (Saloviita,
2013)

2.2 Lärarens betydelse för lärande
Läraren är en nyckelperson då det kommer till inlärning i de lägre årskurserna i grundskolan.
Enligt Säljö (2011) bygger lärarens handlande i undervisningssituationer alltid på någon teori
om lärande, medvetet eller omedvetet. Forskning har visat att lärare ändå oftare går tillbaka till
sina egna erfarenheter än tillämpar de under studietiden inlärda metoderna. Lärarstuderande har
en lång erfarenhet av undervisning med tanke på den egna skoltiden och på så vis en ganska
inrotad bild av hur bra respektive dålig undervisning går till. Lärarutbildningen är på så vis
ställd inför stora utmaningar då tidigare attityder har visat sig vara svåra att rubba.
Lärarstuderande som får teorier och metoder presenterade för sig tar ofta dem till sig och tycker
det är intressant att jämföra dem med den egna skoltiden. Även då nya metoder presenteras och
verkar vettiga för studerande är det ändå lättare att falla tillbaka på den undervisningsmetod
9

man själv upplevt som elev under den egna skoltiden. Vidare konstaterar Saloviita (2013) att
lärare ute på fältet är obenägna att förändra sitt inarbetade arbetssätt. Eftersom lärare har ett
långt yrkesliv så kan även detta vara problematiskt med tanke på att mycket förändras över
årtionden och det således behövs nya metoder och sätt att tänka för att undervisningen ska hållas
uppdaterad. Bra lärarutbildningar och fortbildningar är alltså av stor betydelse för att lärare
verkligen ska ta till sig och utvecklas som pedagoger. (Saloviita, 2013)
Lärarens inställning till sig själv som lärare påverkar också inlärningen. Fitzgerald, Dawson
och Hackling (2012) talar om att lärarens syn på sin egen roll som pedagog påverkar synen på
kunskap och lärande. En del lärare uppfattar sin roll mer som en handledare medan andra
uppfattar sin roll mer som kunskapsförmedlare eller överförare av kunskap (Fitzgerald m.fl.,
2012). Även lärarens attityder påverkar som tidigare nämnts elevens attityder. Vidare talar
Harlen (1997) om att en negativ självbild hos läraren, som kan grunda sig i osäkerhet i
ämneskompetensen då det kommer till naturvetenskaper, kan påverka hens undervisning och
elevernas inlärning negativt.
Om man bortser från lärarens självuppfattade roll är det av stor betydelse att lärarens
undervisningshandlande är målinriktat. Målen kan vara direkta läroplansmål eller mål som
läraren själv ställer. Läroplanen behandlas närmare i ett senare kapitel men då man talar om
mål i undervisningen är det oundviklig att nämna läroplanen. Att läraren i mån kan plocka in
sådant som hen själv upplever som viktigt kan vara en fördel för att läraren ska känna sig
betydelsefull. Läroplansmålen är viktiga men samtidigt är det viktigt att den enskilda läraren
har ett kritiskt tänkande och själv tar ställning till de mål som ställs och presenteras. Vidare
resonerar Kansanen (2004) att den forskningsbaserade lärarutbildningen i Finland stöder det
kritiska tänkandet hos lärare. Meningen med lärarutbildningen i Finland är inte att servera
färdiga modeller för undervisning utan utbildningen ska utveckla den studerandes självständiga
tänkande och beslutsfattande så att man som lärare kan stå emot icke-evidensbaserade
modetrender inom undervisning och stoff. Utbildningens mål är också att göra lärarstuderande
införstådda med att samhället är i ständig förändring och därför är även undervisningen i behov
av uppdateringar och förnyelse (Kansanen, 2004). Med hjälp av läroplanen, det kritiska
tänkandet och personligt ställda mål behöver läraren ställa upp ändamålsenliga mål. Vidare bör
eleverna vara medvetna om vad som förväntas av dem för att man tillsammans ska kunna uppnå
de ställda målen. Läraren behöver enligt Fitzgerald m.fl. (2012) också kunna analysera sin egen

10

undervisning kritiskt och fundera såväl före, under och efter undervisningstillfället för att
utvärdera och förbättra undervisningen och lärandet.
Ämneskompetensens betydelse för inlärningen är något som forskare är eniga om. Saloviita
(2013) menar att lärarens roll är större än t.ex. hembakgrund, elevrelaterade faktorer eller val
av undervisningsmetoder. Som lärare behövs alltså både didaktisk kompetens och
ämneskompetens. Den didaktiska kompetensen fås som tidigare nämnts, huvudsakligen av
tidigare erfarenheter från den egna skolan och från lärarutbildningen. Men ämneskompetensen
i de olika läroämnena påverkas också av flera olika faktorer baserat på vad man själv upplevt
som intressanta ämnen i skolan, hurudan inställning man har till ämnena och deras vikt, vad
man väljer att fördjupa sig i under studietiden osv. I en studie av Bulunuz och Jarrett (2009) har
man hittat ett samband mellan lärare med ett stort intresse för naturvetenskap och deras tidigare
erfarenheter av elevcentrerad undervisning. Även mellan lärare som hade ett lågt intresse för
naturvetenskaper och deras brist på erfarenheter av elevcentrerad undervisning fanns ett
samband. Alltså de lärare som själva hade blivit undervisade med elevcentrerade arbetsmetoder
utvecklade ett större intresse för naturvetenskaper än de lärare som inte själva hade blivit
undervisade med elevcentrerade arbetsmetoder.
Henriksson (2016) skriver i sin doktorsavhandling att lärare som upplever att de har en
bristande ämneskompetens i något ämne tenderar att undvika att undervisa i det ämnet. Speciellt
vanligt är att undvika undervisning i fysik och kemi, vilket i och med omgivningslärahelheten
kommer vara lättare nu då läroplanen är i kraft (Henriksson, 2016). Harlen (1997) har
identifierat olika strategier för att komma lättare undan eller helt undvika undervisning i
naturvetenskaper; 1) minimering av undervisningstiden, 2) begränsning till temaområden där
läraren känner sig säkrare, t.ex. prioritering av biologiteman framom fysikteman, 3) ett
betonande av processtänkande framom begreppsförståelse, 4) användning av textböcker och
steg-för-steg-instruktioner, 5) användning av ett föreläsande undervisningssätt framom
diskussion samt 6) undvikande av praktiska övningar. Harlen (1997) poängterar ändå att läraren
kan ha en positiv attityd till ämnet trots användning av någon av dessa strategier. Ofta handlar
det endast om osäkerhet. Lärarens kompetens och självförtroende uppfattas ibland som samma
sak men så är inte alltid fallet (Henriksson, 2016). Ifall det finns en väldigt stark betoning på
ämneskompetensen kan också en sådan sak påverka lärarens självförtroende.

11

Fortbildningsmöjligheter för lärare kan ändå ändra attityder hos lärare trots att en del motsätter
sig reformer. Viktigt är att läraren känna ett stöd från kollegiet och skolledningen. Harlen
(1997) har kunnat påvisa att man med relativt enkla medel kan stöda erfarna läraren till en
djupare förståelse för naturvetenskapliga ämnen. Harlen (1997) konstaterade att det mest är
frågan om att lärare behöver få tillfälle att fundera och diskutera för att utveckla sina
uppfattningar. Det är ändå oklart huruvida korta fortbildningar har någon faktisk långsiktig
nytta (Levitt, 2001).
I en undersökning som gjorts i Sverige av Andersson (2015) har man undersökt just hur en
längre fortbildning kan påverka elevernas lärande och lärarens handlande. Undersökningen
handlade om fortbildning för formativ bedömning i matematik och man kunde konstatera att
det fanns positiva effekter både för läraren och eleverna. I en annan fortbildning som
genomfördes i Australien av Forbes och Skamp (2014) undersökte man effekterna av ett
långsiktigt program där klasslärare deltog i ett så kallat MyScience-projekt. Också här såg man
positiva effekter då man tittade på utvecklingen mot en elevcentrerad undervisning och synen
på naturvetenskapens karaktär. Det som ändå är avgörande för om läraren faktiskt tar till sig av
programmen och fortbildningarna är om deras egna pedagogiska synsätt överensstämmer med
ideologin i programmet eller fortbildningen (Levitt, 2001).
Det har gjorts mycket undersökningar om klasslärare och deras ämneskompetens inom
naturvetenskaper. Det är svårt att säga någonting allmänt om resultaten från sådana här
undersökningar då de sällan är jämförbara, men bristande ämneskompetens i de
naturvetenskapliga ämnena är vanligt bland klasslärarstuderande och klasslärare (Harlen, 1997;
Burgoon m.fl., 2011; Härmälä-Braskén m.fl., 2020). Harlen (1997) pekar på undersökningar
gjorda både i Skottland och i England som tyder på att lärares bristfälliga kunskaper i
naturvetenskaper var ett av de största hindren för att höja undervisningen kvalitet. Enligt flera
forskare, däribland Harlen (1997), Burgoon, m.fl. (2011) och Härmälä-Braskén m.fl. (2020),
har man kunnat konstatera att lärare och lärarstuderande ofta har samma missuppfattningar som
eleverna har.
Ämneskompetensens värde bör inte förnekas men det är i viss mån svårt att få en jämn spridning
på ämneskompetensen i de olika läroämnena då en klasslärarexamen inte har plats för vidare
fördjupning i alla läroämnen. Det blir på så vis upp till studerandena själva att välja vilka ämnen
de vill fördjupa sig i ytterligare för att öka på den egna ämneskompetensen. (Kansanen, 2004)
12

Lärarens pedagogiska kunskap i samverkan med lärarens ämneskunskap bildar lärarens
pedagogiska ämneskunskap. Läraren behöver alltså ha pedagogisk kunskap men också
ämneskunskap för att kunna bygga upp ämnesspecifik undervisning med metoder och arbetssätt
som lämpar sig för ämnet i fråga. Då man pratar om pedagogisk ämneskunskap brukar
begreppet PCK (pedagogical content knowledge) dyka upp. Det är ofta upp till läraren själv att
sätta ihop ämnesinnehållet med pedagogiska tillvägagångssätt men Kind (2009) menar att ifall
man redan under lärarutbildningen explicit belyser den pedagogiska ämneskunskapen och
presenterar olika exempel på ämnesspecifikt pedagogiskt lämpade arbetssätt

har

nybörjarläraren lättare att anpassa sig till den ämnesspecifika undervisningen. (Kind, 2009)
Lärarens pedagogiska ämneskunskap i naturvetenskaper kan enligt Abell (2007) delas in i fem
delar. Den första delen handlar om hur läraren orienterar sig i sin undervisning. Det finns
många olika sätt att undervisa och läraren väljer det sätt som hen anser fungerar bäst för gruppen
och för det aktuella inlärningsstoffet. Hur läraren går till väga påverkas av tidigare erfarenheter
men också av hurudan elevgrupp man har att jobba med. Undervisningen kan orienteras mot
t.ex. ett mer undersökande tillvägagångssätt eller ett mer kunskapsorienterat tillvägagångssätt
så som begreppsinlärning eller ett mer aktivitetsorienterat arbetssätt. Ofta väljer läraren en
blandning av olika tillvägagångssätt men den pedagogiska ämneskunskapen ligger som grund
för hur läraren orienterar sig.
Den andra delen handlar om ämnesspecifika lärandemål ur läroplanen och hur läraren tar sig
an dem i sin undervisning. En god pedagogisk ämneskunskap kräver god kännedom om
läroplanen för ämnet. Den tredje delen innebär kunskap om vad som ska bedömas och hur
kunskapen och färdigheterna ska bedömas. Läraren bör ha kännedom om vilka bedömningssätt
som lämpar sig för ämnet i fråga i relation till de mål som läroplanen anger. Den fjärde delen
handlar om att läraren behöver även ha kunskap om undervisningsstrategier för de
naturvetenskapliga ämnena. Ämnestypiska undervisningsstrategier för naturvetenskapliga
ämnen är bl.a. experiment, laborationer och demonstrationer. Den sista delen av den
pedagogiska ämneskunskapen innefattar kunskap om elevuppfattningar och elevers förståelse
av naturvetenskapliga fenomen. Läraren behöver alltså känna till vanliga feluppfattningar om
naturvetenskapliga fenomen hos barn, vilka delar som barn ofta upplever som svåra och varför.
(Abell, 2007)

13

2.3 Arbetssätt i naturvetenskapliga ämnen
Klasslärare och ämneslärare undervisar i allmänhet lite olika. Ämneslärare är mer insatta i
undervisningsämnet och undervisningen blir ofta väldigt ämnesbaserad. Klassläraren brukar i
allmänhet utgå från eleven och de olika behov som finns i klassrummet. Klasslärarens val av
arbetssätt blir alltså mer utformat efter elevgruppen medan ämnesläraren väljer arbetssätt som
fungerar bäst för ämnet i sig (Säljö, 2011).
Naturvetenskaper hör till de ämnen som är mer tidskrävande än andra läroämnen i grundskolan.
Orsaken till detta är att arbetsmetoder som utevistelser, experiment och laborationer kräver en
hel del förberedelse. Arbetssätten måste som i alla ämnen vara genomtänkta för att
undervisningen ska vara ändamålsenlig. Samtidigt har forskning visat att just utevistelser,
experiment och laborationer är ett bra arbetssätt i naturvetenskapliga ämnen (Kärnä m.fl.,
2012). Lärare kan ändå uppfatta att läroplanen är så omfattande att det inte finns tid att lägga
på arbetsdryga experiment, laborationer eller utevistelser. Många lärare uppfattar det även som
riskfyllt och på det sättet utmanande, vilket lätt kan leda till att aktiviteter av den här typen
uteblir. (Fägerstam, 2012)
Fägerstam (2012) nämner också vikten av upprepade utevistelser för att kunna påverka
värderingar och negativa attityder till naturen. Enstaka utevistelser kan leda till kunskap men
för att åstadkomma attitydförändringar krävs upprepning. Enligt läroplanen har användningen
av språket, kroppen och de olika sinnena en stor betydelse för lärandet och tänkandet
(Utbildningsstyrelsen, 2014). Fägerstam (2012) nämner också en märkbar skillnad mellan barn
och vuxnas lärande. Vuxna är kapabla till att förstå sin omgivning med hjälp av logiskt tänkande
och analyser medan barn behöver få utforska omgivningen med sina sinnen för att förstå och
lära sig.
Attityderna till naturvetenskaper formas också efter de arbetssätt man använder sig av. Elever
som får ta del av mer elevcentrerade, praktiska undervisningssätt ser en större nytta med ämnet
som behandlas (Siegel & Ranney, 2003). Aktivitetsbaserade undervisningssätt av
problemlösande karaktär ger ett mervärde då det kommer till den upplevda relevansen. Upplevd
relevansen påverkar alltså inlärningen positivt (Keeves & Morgenstern, 1992). Gross m.fl.,
(2019) menar att barn lättare upplever naturvetenskap som relevant då de i utomhusmiljö själva
får leka och utforska i sin omgivning. Barnen kan då på egen hand hitta intressanta fenomen
14

som de studerar och funderar kring. Då barnen har ett eget intresse är de mer motiverade och
har en bättre attityd till fenomenet i fråga. Det är också lättare för dem att återkoppla till
någonting som är bekant för dem i en senare situation, exempelvis i klassrumsmiljö. Vidare
problematiserar Gross m.fl., (2019) barns minskande utomhusvistelse. Mindre utomhusvistelse
leder till att barn inte får möjlighet att uppleva och utforska sin omgivning vilket kan leda till
att barnet inte av sig själv hittar ett intresse för fenomenen i sin omgivning. Det är därför av
ännu större betydelse att barnen då istället får utrymme att utforska och uppleva naturen i
skolan.
Helhetsskapande undervisning är ett begrepp som i allt större grad har kommit att bli aktuellt
för lärare i grundskolan. Helhetsskapande undervisning ses som mycket lämpligt i just
naturvetenskapliga

ämnen.

En motivering bakom

helhetsskapande

undervisning

i

naturvetenskaper är att vetenskaperna sällan förekommer åtskilt i vårt samhälle. För att förstå
omvärlden behöver man också förstå att flera olika faktorer från olika ämnesområden
samverkar. Lärare upplever ändå vissa svårigheter med helhetskapande undervisning. Czerniak
och Johnson (2014) nämner att trots att läraren ställer sig positivt till tanken på helhetskapande
undervisning, ställer läraren sig inte lika positivt till att engagera sig för att faktiskt verkställa
den helhetskapande undervisningen. En orsak till det här är tidsbrist, som är en av de avgörande
faktorerna till att helhetsskapande undervisning uteblir. Lärarna anser att speciellt större
helheter är mycket tidskrävande och då det övriga arbetet ska fortgå som normalt samtidigt som
planeringen av helhetskapande undervisningsmoduler, är det lätt att planeringen av större
helhetsskapande undervisningsmoduler uteblir. Många lärare anser sig inte heller inneha
tillräckligt med kunskap i de olika ämnena för att på ett likvärdigt sätt behandla innehållet ur
alla inblandade ämnesperspektiv. Även bristande samarbete mellan kollegor resulterar i att man
inte utnyttjar varandras kunskapsområden optimalt. (Czerniak & Johnson, 2014)
En annan upplevd utmaning med helhetskapande undervisning är att de läromedel som finns i
skolorna behandlar ämnena från respektive ämnesperspektiv, vilket innebär att det är upp till
läraren att bygga ihop helheter. Lärare önskar mer befintligt material att stöda sig mot i
helhetsskapande undervisning, vilket skulle underlätta tidsmässigt men även stöda läraren i de
ämnen hen är svagare på. En risk med helhetsskapande undervisning är att vissa ämnen eller
valda delar får större utrymme än andra som en följd av tidsbrist och kunskapsluckor hos
läraren. (Czerniak & Johnson, 2014)

15

Lärare har ofta kännedom om elevernas förhandskunskaper och att uppfattningar av
naturvetenskapliga fenomen kan vara felaktiga. Lärare anser också att det är viktigt att utgå
ifrån elevers förhandskunskaper i undervisningen. Samtidigt finns det undersökningar, t.ex.
Morrison och Ledermans (2003) undersökning som visar att lärare sällan utvärderar elevernas
förhandskunskaper. Det är lätt hänt att lärare av den orsaken inte utgår från de
förhandsuppfattningar och missuppfattningar eleverna faktiskt har. Vidare blir det utmanande
för läraren att då lyckas presentera fenomenet så att eventuella feluppfattningarna säkert
korrigeras. I Abells (2007) undersökning om lärarnas uppfattningar gällande målsättningar i
undervisningen framkommer det att lärare tenderar att fokusera på mål relaterade till
ämnesinnehåll i större utsträckning än mål gällande attitydförändring och feluppfattningar.
Undervisningen grundar sig alltså sällan på elevers feluppfattningar oberoende arbetssätt.

2.4 Klasslärarlinjens ämnesdidaktiska kurser i naturvetenskap
I Finland finns det åtta universitet som erbjuder en klasslärarutbildning. Gemensamt för dem är
att 60 sp inom grundskolans ämneshelheter och ämnen är obligatoriska för att man ska kunna
avlägga examen som behörig klasslärare i årskurs 1–6. Eftersom den här avhandlingen grundar
sig på klasslärarstuderande vid Åbo Akademi kommer jag redogöra närmare för de kurser i
naturvetenskap som ingår i Åbo Akademis klasslärarutbildning. Klasslärarlinjen vid Åbo
Akademi har två obligatoriska ämnesdidaktiska kurser i naturvetenskap, Naturvetenskap 1 (5
sp) och Naturvetenskap 2 (5 sp).
Kursen Naturvetenskap 1 behandlar ämnesinnehåll och ämnesdidaktik som

behövs för

undervisning i biologi, geografi och hälsokunskap i årskurs 1–6. Betoningen ligger på
ämnesdidaktik. Temaområden som behandlas inom kursen är botanikens, ekologins och
zoologins grunder, människans biologi och hälsokunskapens grunder, geografins grunder på
olika regionala nivåer, hållbar utveckling, läroplan och läromedel, undervisningsplanering,
artkännedomsstudier, kartdidaktik, naturvetenskapliga arbetssätt och undervisningsmetoder
bl.a.

uteundervisning

och

fältarbete,

laborativa

arbetssätt,

problemlösning

samt

värderingsmetodik och utvärdering och bedömning. (Åbo Akademi, 2021)
Efter kursen förväntas studerandena ha god förtrogenhet med olika arbetsmetoder i kursens
ämnen (biologi, geografi och hälsokunskap), ha förmåga att självständigt planera, genomföra

16

och utvärdera undervisning i kursens ämnen samt ha en helhetsbild av det centrala innehållet i
läroplansgrunderna i kursens ämnen för åk 1–6 i den grundläggande utbildningen. (Åbo
Akademi, 2021)
Kursen Naturvetenskap 2 behandlar ämnesinnehåll och ämnesdidaktik som

behövs för

undervisning i kemi och fysik i årskurs 1–6. Målsättningarna för kursen är att studerande
utvecklar sin förståelse av grundläggande naturvetenskapliga fenomen i vardagen, att
studerande utvecklar sin kunskap om barns uppfattningar kring kemiska och fysikaliska
fenomen, att studerande utvecklar sin förståelse för den naturvetenskapliga metoden, samt lära
sig att utgå från ett undersökande arbetssätt i undervisningen och att se fysik och kemi som en
integrerad del av förståelsen av vår omvärld. (Åbo Akademi, 2021)
Temaområden som behandlas inom kursen är naturvetenskaplig begreppsbildning,
naturvetenskapliga arbetsmetoder, centrala, grundläggande områden i kemi och fysik med
anknytning till vardagsfenomen, elevers uppfattningar gällande kemiska och fysikaliska
fenomen i deras vardag samt risker och faror i omgivningen. Efter kursen förväntas
studerandena kunna förklara grundläggande begrepp i kemi och fysik, använda undersökande
arbetssätt i kemi och fysik, använda kemin och fysiken för att beskriva fenomen i omgivningen,
identifiera alternativa uppfattningar i kemi och fysik samt kunna identifiera faror och risker i
närmiljön. (Åbo Akademi, 2021)
Inom ramen för forskningsprojektet om klasslärarstuderande och deras syn på naturvetenskaper
vid Åbo Akademi, som den här avhandlingen också är en del av, studerade man enkäterna som
klasslärarstuderandevid Åbo Akademi hade fyllt i. Baserat på enkätsvaren kunde man se att
studerande ställde sig mest positivt till undervisning i hälsokunskap, geografi och biologi i
jämförelse till kemi- och fysikundervisning där studerande inte ställde sig lika positivt.
Klasslärarstuderande hade mer negativa attityder till kemi och fysik än de andra ämnena som
ingår i omgivningslärahelheten. En positiv sak som kom fram är att man ändå kunde se att
klasslärarstuderande

hade

en

mer

positiva

attityder

till

alla

ämnen

inom

omgivningslärahelheten efter att studerandena hade genomfört de ämnesdidaktiska
naturvetenskapskurserna. (Sjöblom m.fl., 2017)
I en magistersavhandling som gjordes av Forsén (2020) om klasslärarstuderande vid Åbo
Akademi, undersöktes bl.a. intresset för att läsa ytterligare naturvetenskaper inom ramen för
klasslärarexamen. Det framkom det att 80 procent av klasslärarstuderande inte är intresserade
17

av att läsa något naturvetenskapligt ämne som biämne. 73 procent svarade att de inte heller
tänker läsa enstaka kurser i naturvetenskap som valbara kurser. Då studenterna rangordnade de
naturvetenskapliga ämnena enligt i vilken ordning de skulle välja ämnena som biämne, om de
skulle välja ett naturvetenskapligt biämne, var geografi och biologi mest populära och kemi och
fysik minst populära. Av klasslärarstuderande valde 86,6 procent biologi och 80 procent
geografi som första eller andra val medan 20 procent hade valt kemi och 13,3 procent hade valt
fysik som första eller andra val. Studerande ansåg att naturvetenskaper som biämne överlag är
mer ansträngande och tidskrävande att läsa än övriga ämnens med relevans för årskurs F–6.
(Forsén, 2020)

18

3 Forskningsansats och metod
I det här kapitlet beskrivs forskningsansatsen, metoden för undersökningen och etiska aspekter.
Det insamlade materialet består av två enkäter, en före studerandena har deltagit i
klasslärarlinjen vid Åbo Akademis kurser Naturvetenskap 1 och Naturvetenskap 2 och den
andra enkäten efter att de gått kurserna. Därtill har det genomförts nio fördjupande intervjuer
som är genomförda efter att enkäterna besvarats. I den här avhandlingen är det de fördjupande
intervjuerna som studeras. Den här studien är en del av ett forskningsprojekt inom
naturvetenskapernas didaktik vid Fakulteten för pedagogik och välfärdsstudier vid Åbo
Akademi.

Materialet

är

insamlat

i

samband

med

projektet.

Eftersom

det

är

klasslärarstuderandes uppfattningar jag önskar undersöka är det ändamålsenligt att göra
semistrukturerade intervjuer med fenomenografi som forskningsansats. Analysmetoden är
meningskategorisering.

3.1 Intervju som datainsamlingsmetod
Den här studiens material baserar sig på tidigare genomförda enkäter. Enkäterna svarades på
av andra årets klasslärarstuderande vid Åbo Akademi och totalt 110 studenter deltog i kurserna
Naturvetenskap 1 och Naturvetenskap 2. Av dessa 110 svarade 77 studenter på enkäten före
och efter kurserna. Genom enkäterna ville man ta reda på vilka attityder klasslärarstuderandena
hade till de olika naturvetenskapliga ämnena inom omgivningsläran före, och efter de
ämnesdidaktiska kurserna. Enkäterna gav svar på vilka attityder klasslärarstuderande hade till
naturvetenskaper men för att kunna utveckla kurserna i naturvetenskap på klasslärarlinjen ville
man även veta vad som låg till grund för de olika attityderna och vad det var som gjorde att
attityderna i och med kurserna förändrades till mer positiva attityder. Även moment som inte
upplevdes förändra attityderna i positiv riktning är ur kursutvecklingsperspektiv viktiga att
känna till. Av den här anledningen ville man genomföra ytterligare fördjupande intervjuer för
att komma åt mer kvalitativa resonemang bakom attityderna till naturvetenskaper hos
klasslärarstuderandena.
Kroksmark (2007) och Dalen (2007) talar om fenomenografisk intervju som en form av intervju
där man önskar få fördjupade svar på öppet ställda frågor. Som intervjuare ställer man frågor
som är så öppna som möjligt samtidigt som de är så pass preciserade att man kommer åt det för
19

forskningsfrågorna relevanta. Inom fenomenografin talas det om två perspektiv, första och
andra ordningens perspektiv. Den första ordningens perspektiv handlar enligt Kroksmark
(2007) om att respondenten tar ställning till eller kommer med ett visst påstående om någon
specifik situation. Vidare ska det här påståendet kunna jämföras med andra liknande påståenden
av andra respondenter. Den andra ordningens perspektiv handlar om att samma påstående blir
en utgångspunkt för vidare utforskning av respondentens förståelse av fenomenet och dess
bakomliggande problem. Kroksmark (2007) menar att man som forskare ska stäva efter att
uppnå den andra ordningens perspektiv i den fenomenografiska intervjun.
Dalen (2007) talar om vikten att rikta in samtalet på de ämnen som är relevanta för forskningen.
Det här gör man som forskare på förhand så att frågorna och ledorden i intervjun är genomtänkta
och fyller det syfte man har med intervjun. Den här typen av intervju kallas för strukturerad
eller semistrukturerad intervju. Intervjufrågorna bör vara välformulerade men framför allt
genomtänkta så att respondenten inte styrs av frågan. Forskning tyder på att frågans karaktär
kan komma att påverka karaktären på svaret. Vidare konstaterar Kroksmark (2007) att öppna
frågor är att föredra av den tidigare nämnda orsaken. Öppna frågor är alltså frågor som inte
serverar givna svarsalternativ utan tillåter respondenten att själv berätta om sina uppfattningar
om fenomenet. Ett svar på en öppen fråga är således också alltid rätt då en egen förståelse eller
uppfattning inte kan vara felaktig. Vidare kan man som forskare be respondenten
vidareutveckla eller så kan man ställa följdfrågor för att komma närmare det man är intresserad
av att undersöka. Intervjun behöver ha en struktur men då man talar om semistrukturerade
intervjuer är det ändå inte avgörande ifall man inte håller sig till strukturen till punkt och pricka.
I semistrukturerade intervjuer behöver intervjuaren inte heller hålla sig strikt till frågorna
(Denscombe, 2016). På det här sättet uppnår man den andra ordningens perspektiv.
Den intervjuade kan också komma att påverkas av intervjuaren både direkt och indirekt.
Respondenten kan ha en tanke om vad man är ute efter och på så vis själv styra sina svar. Å
andra sidan kan respondenten ha en tanke om att hen själv vill styra sitt svar för att påverka
resultatet och i förlängningen kanske påverka något i önskvärd riktning. Indirekt kan
intervjuaren också uppfattas på ett visst sätt. Då kan respondenten omedvetet svara i enlighet
med den uppfattningen. Då det kommer till att undersöka lärares tankar och uppfattningar kan
det vara speciellt utmanande då lärare ofta svarar enligt hur de tror forskaren förväntar sig att
de ska svara (Kansanen, 2004).

20

Det är viktigt att intervjun sker i en avslappnad miljö och att den intervjuade känner sig trygg.
En vanlig metod är t.ex. att inleda med en lättsam fråga där respondenten berättar om sig själv
(Kroksmark, 2007). Vidare kan det påverka intervjun till det positiva om det känns mer som ett
samtal än en intervju. Att låta den intervjuade tala fritt även då det kanske är lite bredvid ämnet
ger också en trevlig känsla av att intervjuaren är intresserad av vad man har att berätta. Om det
blir en kylig eller ogästvänlig stämning kan respondenten komma att sluta sig och begränsa sina
svar medvetet eller omedvetet. Ett annat mer konkret tillvägagångssätt för att få så
sanningsenliga svar som möjligt i intervjun är att använda sig av så kallad stimulerad recallmetod. Då har man en händelse som efterföljs av en intervju. I den här forskningen har man
enkätsvaren som stöd för intervjuerna. Enkätsvaren är insamlade nära inpå kursen som enkäten
behandlar och intervjun är gjord avsevärt mycket senare. Eftersom respondenterna ändå har
fyllt i enkäter nära inpå kurserna kan de i intervjuskede påminnas om vad de svarat. (Kansanen,
2004)
Eftersom intervjuerna fungerar som ett komplement till enkätsvaren var det naturligt att ha
enkäterna som underlag vid intervjusituationerna. Enligt Cohen m.fl. (2011) berikas
forskningen av användningen av fler metoder än endast en. De talar om att olika metoder kan
ses som olika filter genom vilka det berörda betraktas. Ju mer filter man har desto mer
sanningsenligt eller trovärdigt blir det som kommer igenom filtren. Metodpåverkade svar
kommer falla bort i den så kallade filtreringen. Att kombinera flera olika metoder kallas
triangulering (Cohen m.fl., 2011). Intervjuerna är uppbyggda av och baserar sig på
intervjuguiden som gjordes som grund för intervjuerna. Intervjuguiden baserar sig på enkäten.
Vidare har enkäten också fungerat som ett urvalsinstrument vilket redogörs närmare i följande
kapitel.

3.2 Beskrivning av urval och genomförande av datainsamling
I studien deltog de som gått kurserna Naturvetenskap 1 och Naturvetenskap 2, i enkäten
eftersom det omtalades i samband med kurserna. Den andra enkäten fyllde de som gått båda
kurserna naturvetenskap 1 och naturvetenskap 2, i vilket var 77 av 100 klasslärarstuderande.
För intervjuerna valdes det ut nio stycken studerande och där försökte man få en representabel
spridning med representanter av studerandena, från hela skalan av attityder, erfarenheter och
kunskaper. Då det inte är möjligt att intervjua alla deltagare som deltagit i enkäten, behöver ett
21

urval göras. Målet är att få ett urval som är tillräckligt och tillförlitligt. Representativt urval är
lämpligt då man behöver genomföra fördjupande intervjuer utgående från ett stort kvalitativt
material. (Denscombe, 2016)
Respondenterna är utvalda baserat på hur de har svarat i enkäterna. Man ville få med
klasslärarstuderande som upplever sig ha goda kunskaper i naturvetenskaper, sådana som ansåg
sig ha en medelmåttig ämneskompetens och klasslärarstuderande som upplever sig ha mindre
goda kunskaper i naturvetenskap. Man ville även att respondenter skulle bestå av både män och
kvinnor. Man hittade representanter till alla kunskapsgrupper och könsfördelningen blev sju
kvinnor och två män. Intervjuerna genomfördes av en person som arbetar som lärare och
forskare vid Fakulteten för pedagogik och välfärd, Åbo Akademi. Intervjuaren hade ingen
koppling till kurserna som diskuterades under intervjutillfällena och intervjuerna ägde rum vid
utbildningsinstitutionen. Intervjuerna var mellan 24 minuter och 50 minuter långa, med en
medellängd på 35 minuter. Intervjubrevet finns som bilaga. Som tack för deltagande fick
respondenterna en biobiljett.

3.3 Databearbetning och analys av data
För att analysera data började jag med att transkribera intervjuerna. Enligt Dahlgren och
Johansson (2015) är det här det första steget i den fenomenografiska analysmodell som de
presenterar. Då man transkriberar får man en bra uppfattning av materialet då man går igenom
och skriver ner allt som sägs. Jag lyssnade på intervjuerna flera gånger, speciellt på de bitar där
talet vid första anblick var otydligt. Ifall respondenten betonade någonting speciellt markerade
jag de orden med stora bokstäver eller med kursiv stil så att jag skulle få en verklig bild av vad
som sades också då det var i skrivet format.
Därefter kommer steg två i Dahlgren och Johanssons (2015) analysmodell, kondensation, som
går ut på att plocka ut det väsentliga ur transkriberingen. Jag gick igenom intervjuerna med en
forskningsfråga i åtanke åt gången och markerade uttalanden som var relevanta för frågan. Jag
gjorde på samma sätt med alla mina forskningsfrågor. Jag hade nu läst igenom hela materialet
många gånger vilket är bra så att man inte missar någonting relevant. Transkriptionerna blev
82 sidor totalt och intervjuerna varierade mellan 7–12 sidor per intervju med ett medeltal på 9
sidor. Radavståndet var enkelt och textstorleken 12 i fonten Times New Roman.
22

Det tredje steget är jämförelse (Dahlgren & Johanssons, 2015). Målet är att hitta liknande
uttalanden och uttalanden som skiljer sig från varandra. Då jag hade markerat allt i
transkriberingen gick jag vidare med att plocka ut uttalandena och placerade in dem under sin
forskningsfråga. Steg fyra, fem och sex i modellen handlar om att kategorisera uttalandena och
att namnge kategorier. Jag lade in uttalandena under lämpliga underrubriker och antecknade
hur frekvent olika uttalanden förekom för att få en klar uppfattning om hur många studerande
som uttalat sig på liknande sätt. Jag kombinerade också varje uttalande med en siffra som jag
knöt till respektive respondents intervjunummer. Detta gjorde jag för att också få en bild av
respondenternas individuella helhetsbilder. Den sista fasen enligt Dahlgren och Johanssons
(2015) är att se över sina uttalanden för att se ifall uttalandena passar in på fler kategorier än
en. I det här skedet försvinner oftast mindre kategorier och endast de mest relevanta
kategorierna blir kvar. Slutligen skrev jag beskrivande stycken på vad respondenterna hade sagt
och valde ut exemplifierande citat. Alla uttalanden styrks inte av citat då resultatkapitlet då
skulle ha blivit för långt och svårt för läsare att följa.
Analysen av data genomfördes med så kallad meningskategorisering. Metoden beskrivs enligt
Olsson och Sörensen (2008) som en metod för att sammanföra de olika respondenternas
uppfattningar av fenomenet i fråga. Vidare ska man lägga fram lämpliga kategorier för de olika
uttalandena som framkommer ur analysen. Som forskare behöver man vara medveten om att
det alltid är fråga om tolkningar som man som forskare gör på de uttalanden som
respondenterna har gjort. I och med den egna medvetenheten behöver man vara kritisk till sig
själv så att man inte tolkar resultatet ur ett annat perspektiv än respondenten haft då de uttalat
sig. Analysmetodens syfte är också att plocka fram väsentliga uttalanden och sålla bort mindre
väsentliga uttalanden. (Olsson & Sörensen, 2008)

3.4 Tillförlitlighet, trovärdighet och etiska aspekter
Tillförlitlighetsgraden avgörs beroende på i hur stor grad någon annan skulle kunna komma
fram till samma resultat vid ett annat tillfälle. Det är till viss mån svårt att åstadkomma i
kvalitativa intervjustudier eftersom resultaten styrs av individer som uttalar sig vid en viss
tidpunkt. Då man har andra personer som intervjuas vid ett annat tillfälle är det sannolikt att
resultaten inte blir identiska. Målet är ändå att ha ett så pass representativt urval för den
23

undersökta gruppen att resultaten ändå skulle bli så gott som desamma. I den här studien var
respondenterna valda utgående från olika självskattade ämneskompetenser och attityder för att
olika perspektiv skulle komma fram. Det är ändå svårt att säga att urvalet med säkerhet kan
representera ett större sampel. Det är också möjligt att respondenterna skulle svara annorlunda
ifall en annan intervjuare skulle genomföra intervjuarna, eftersom olika intervjuare kan ha olika
bakgrund och olika sätt att intervjua. Intervjuaren behöver vara så neutral som möjligt för att
undvika att hen påverkar respondenten. Intervjuaren i den här studien var som tidigare nämnts
inte en lärare som var involverad i klasslärarstuderandenas kurser och var på så sätt en
utomstående intervjuare. (Denscombe, 2016)
Trovärdighet handlar om i hur stor grad man faktiskt undersöker det man ämnar undersöka.
Alltså passar sig materialet och analysmetoderna för de forskningsfrågor man ställt. För att
undvika att man inte mäter vad man inte ämnat mäta kan man se till tidigare forskning inom
samma tema. Tidigare forskning beaktades vid utarbetningen av enkät och intervjuguide. Man
behöver också stanna upp och kritiskt fundera kring hur man bygger upp sin undersökning och
vilka frågor man ställer på vilket sätt. Då man utformat sina intervjufrågor är det bra att göra
en pilotundersökning där man testar hur ens frågor fungerar och vilka svar man får på sina
frågor. (Kvale & Brinkmann, 2009)
Enkäterna som använts i den här studien har legat om grund för intervjuerna. Det här gör att
respondenten har fyllt i enkäten med en stark känsla av anonymitet, vilket höjer svarens
trovärdighet enligt Trost (2012). Då respondenterna sedan i intervjuerna har diskuterat utgående
från sina svar i enkäten, kan man även anta att trovärdigheten bibehålls i intervjufasen eftersom
svaren förankras och diskuteras utgående från de anonyma enkäterna de tidigare fyllt i.
Forskarens egna bakgrund kan inverka på vid tolkningen av resultaten (Gorard, 2003). En
aspekt som kan tänkas höja trovärdigheten i den här studien är att jag som skribent är bekant
med Åbo Akademis klasslärarlinje eftersom jag själv är klasslärarstuderande vid fakulteten. Jag
har alltså själv deltagit i de för studien aktuella kurserna, i deras föregående upplägg med
liknande innehåll, och ser därför på kurserna ur ett studerandeperspektiv. Jag har också själv
fått ta del av medstuderandes upplevelser av kurser i diskussioner kring om dessa och även i
diskussioner om medstuderandes egna erfarenheter gällande naturvetenskaper. Min bakgrund
som klasslärarstuderande kan alltså vara till fördel för att förstå kontexten samtidigt som mina
egna uppfattningar av naturvetenskaper kan vara en nackdel vid tolkningen av resultaten
(Gorard, 2003).
24

Då det kommer till de etiska aspekterna är det viktigt att deltagarnas identiteter skyddas,
deltagarna ska vara medvetna om studiens syfte samt delta av fri vilja samt tillåtas avbryta när
de vill under studiens gång om de så önskar (Stukat, 2005). I början av alla intervjuer uppfylls
informationskravet och samtyckeskravet. I den här studien presenteras studiens syfte,
deltagarna informeras att det de säger kommer behandlas konfidentiellt och alltså inte på något
kommer påverka deras betyg i kurser. De informerades om att det de säger kommer behandlas
och framställas helt anonymt i enlighet med konfidentialitetskravet (Stukat, 2005). Ur de citat
som finns med i den här avhandlingen har orter, namn på skolor och andra personliga detaljer
tagits bort. Namnen har bytts ut till fiktiva namn. Utifrån texten i den här avhandlingen ska man
inte kunna identifiera respondenternas identiteter. Deltagarna informeras även om att
intervjuerna kommer spelas in och transkriberas men att endast de som analyserar materialet
kommer att få tillgång till inspelningarna och i och med det uppfylls även nyttjandekravet.
(Patel & Davidson, 2011.)

25

4 Resultatredovisning
I resultatredovisningen presenteras resultaten, en forskningsfråga i taget. Resultaten för den
första forskningsfrågan ”Hur beskriver klasslärarstuderande bakgrunden till sitt intresse för
naturvetenskapliga ämnen?” behandlar hem och släktingars påverkan på intresse och
erfarenheter från den egna skoltiden. Forskningsfråga två ”Hur beskriver klasslärarstuderande
sina erfarenheter av de ämnesdidaktiska kurserna i naturvetenskaper i klasslärarutbildningen?”
tar upp vad respondenterna har för tankar om sin ämneskunskap och sin didaktiska kompetens
samt hur dessa har förändrats under lärarutbildningen. Den tredje forskningsfrågan ”Hur
beskriver klasslärarstuderande de naturvetenskapliga ämnenas relevans i skolan?” presenterar
hur klasslärarstuderande anser naturvetenskaper och naturvetenskapliga kunskaper relevant för
såväl läraren som eleven. Den fjärde och sista forskningsfrågan ”På vilket sätt anser
klasslärarstuderande att deras egna erfarenheter påverkar dem som lärare i naturvetenskapliga
ämnen?” behandlas orosmoment som lärarstuderande upplever inför den kommande egna
undervisningen och hur de vill undervisa. I slutet av varje underkapitel sammanfattas de
huvudsakliga resultaten för respektive forskningsfråga presenterats.

4.1 Klasslärarstuderande beskriver bakgrunden till sitt intresse för
naturvetenskapliga ämnen
Den första forskningsfrågan är ”Hur beskriver klasslärarstuderande bakgrunden till sitt intresse
för naturvetenskapliga ämnen?”. Resultaten är indelade i två huvudrubriker, den första
behandlar familj, släkt och vänners påverkan på intresset under uppväxten och den andra
underrubriken behandlar klasslärarstuderandenas upplevelser från den egna skoltiden som de
själva anser att ha påverkat deras intresse negativt eller positivt. Den andra underrubriken har
delats in i följande kategorier; Ämnets innehåll och

karaktärs inverkan på intresset,

svårighetsgradens inverkan på intresset, undervisningsmetodernas inverkan på intresset,
lärarens inverkan på intresset och den egna attitydens inverkan på intresset.

26

4.1.1 Lärarstuderande beskriver hem och släktingars inverkan på sina
erfarenheter av naturvetenskapliga ämnen
Flera lärarstuderande nämner att en del av deras intresse för vissa naturvetenskapliga ämnen
har kommit hemifrån. Ifall andra i familjen är intresserade av naturvetenskapliga ämnen är det
lättare att själv få en positiv bild av naturvetenskaper. En del av respondenterna berättar att de
har vistats mycket i naturen under sin uppväxt eller att de har haft någon nära släkting som haft
ett intresse för något visst ämne som sedan förts vidare till dem. De poängterar att det är den
intresserade vuxna i samband med den konkreta aspekten, som de fått via t.ex. utomhusvistelse,
som har varit en bidragande faktor till att intresset även väckts hos dem själva. En studerande
nämner att hens fritidsaktivitet, scouting, har hjälp till att forma hans intresse. Ingen studerande
nämner att hen skulle ha fått en negativ bild av de naturvetenskapliga ämnena hemifrån.
“…att just jag var alltid ute när jag var liten i skogen med fammo och plockade svamp och fick lära mig
olika svamparter med det och letade efter grodor och sådant så jag har nog alltid tyckt om naturen och
att vara i naturen, så det är också intressant att lära sig om naturen.” -Daniela
“… jag har rört mig i naturen redan från ganska liten, varit intresserad liksom av den här främst kanske
zoologibiten, att det är via det som det har kommit ett intresse för olika ekologiska miljöer och så där.
Och jag har varit scout, och är fortfarande, och annars där så det är det intresset som har hjälpt där
liksom.” -Arthur

4.1.2 Lärarstuderande beskriver sina erfarenheter av naturvetenskapliga ämnen
från den egna skoltiden
Kategorierna som formades baserat på klasslärarstuderandenas svar är ämnets innehåll och
karaktärs

inverkan

på

intresset,

svårighetsgradens

inverkan

på

intresset,

undervisningsmetodernas inverkan på intresset, lärarens inverkan på intresset och den egna
attitydens inverkan på intresset.

De naturvetenskapliga ämnenas innehåll och karaktär
Tre respondenter som tycker om de naturvetenskapliga ämnena berättar vad det är med ämnena
som gör dem intressanta. En studerande uppskattar biologi och geografi för att hon kan läsa sig
in på ämnena, hon menar att hon har lätt att lära sig genom att läsa självständigt och eftersom

27

det har varit möjligt att ganska långt läsa in sig på innehållet i biologi och geografi har hon
fastnat för just de ämnena.
“[pratar om geografi och biologi] jag tycker på något sätt att jag tycker om läsämnen och det liksom har
ju som ändå proven och läxorna att man har fått läsa sig in på någonting t.ex. att lära sig ett visst stoff.
T.ex. nå vad hade vi nu i högstadiet… fiskar någon gång i något skede då har jag liksom fått läsa mer.
Öö och på något sätt har jag haft lite lättare för att förstå den delen och tyckt det har varit ganska
intressant också.” -Gabriella

En annan respondent intresserar sig för speciellt fysik och kemi, mycket tack vare det
matematiska innehållet. Hon berättar att eftersom hon är intresserad av speciellt matematik
gillar hon även fysik och kemi just för dessa ämnens matematiska komponenter. En tredje
student säger att hon har bra upplevelser av ämnena eftersom hon tycker att de är roliga och
intressanta ämnen. Hon anser att det är intressant att lära sig naturvetenskapen bakom de
vardagliga fenomen.

“Nå själva innehållet i båda, både fysiken och kemin på något sätt intresserar mig mera än biologin. Och
då ännu biologin skulle jag nog säga är högre än geografin då igen för att det är också närmare t.ex.
kemin. Men samtidigt inte bara nu det här matematiska, att också det här att ha kunskap att veta om syror
och deras funktioner och sådant där. På någon sätt bara intresserar det mig. […] Nå kanske just den här
matematisk delen att det intresserar mig mycket. Att det är mer orienterat åt det hållet nog” - Inez

Några studenter upplever att naturvetenskapernas mer logiska och matematiska karaktär
upplevs som utmanande. De menar att trots att lärarna har varit bra och ämnesinnehållet
intressant så har de mer matematiska delarna blivit för abstrakta. Flera beskriver också att trots
att de har haft bra lärare och goda relationer till läraren har innehållet blivit för svårt att ta till
sig. Även då lärarna har varit trevliga och haft en god relation till eleverna har det alltså inte
räckt hela vägen då det kommer till inlärningen just på grund av ämnets karaktär.
“Det jag minns är att jag tyckte alltid om naturvetenskapliga ämnena och jag tyckte alltid det var
intressant att få höra om dom. Vi hade jättetrevliga lärare som var väldigt excentriska och tyckte om vad
de lärde ut. Så det var alltid intressant att få vara på de här lektionerna men just att jag förstod aldrig
riktigt det här t.ex. i fysiken när man skulle räkna ut olika saker eller då man skulle skriva de här
labbrapporterna om det inte hände någonting. Och på molekylärnivå hade jag lite svårt att förstå vad
det var vi skulle skriva ner och observera men jag tyckte alltid att det var intressant trots att det inte var
mina starkaste ämnen.” -Daniela

28

En respondent säger att ämnena alltid upplevts intressanta trots att hon upplevt svårigheter med
att förstå mer matematiska delar av innehållet som t.ex. formler eller vad som händer på
molekylnivå. Samma sak gäller geografi och biologi för den här studenten, innehållet är
intressant och som bäst då det presenteras på ett konkret sätt medan grafer och kartor kan bli
för abstrakta. Samma lärarstuderande talar om musik och konst som favoritämnen i skolan men
nämner att trots ett speciellt intresse för konstnärliga ämnen har hon alltid varit intresserad av
att lära sig om naturen och nämner vidare biologi och kemi som två av de intressantaste ämnena.
“Jag hade lättare för biologi. Och jag tyckte i allmänhet att biologi var lite roligare än geografi eftersom
det är mer påtagligt lite. Och geografi var mycket att vi diskuterade kartor och olika grafer och sådant
så jag hade lite svårt att hitta ett intresse att följa med just i det. Men de gånger vi fick t.ex. gå ut och
kolla i naturen vilket tyvärr inte var så ofta men det tyckte jag var jätteintressant och att få läsa om olika
djur och blommor det har jag alltid tyckt om enda sedan jag var liten.” -Daniela

Svårighetsgradens inverkan
En respondent menar att motivationen till ämnena sjönk eftersom hon inte fick rätt stöd för att
kunna lyckas. Speciellt de matematiska svårigheterna kom att påverka hennes prestationer i
ämnet negativt. Hon uttrycker en önskan om mer stöd och tror också att bristen av stöd bidrog
till att det blev för svårt med just de matematiska delarna av ämnesinnehållet. Respondenten
nämner att undervisningen för hennes del handlade mer om formler som minnesramsor utan
förståelse och förklarande och konkretiserande moment uteblev.
“Fysiken i högstadiet åtminstone så läraren, jag hade så på något sätt så var det inte riktigt bra. Det var
väldigt mycket vid tavlan, räkneuppgifter, den här längden och så det här och så liksom någon formel.
Jag fick liksom inte mera som… jag fick inte kanske rätt stöd för att lära mig det.” -Gabriella

Flera respondenter nämner att intresset för naturvetenskapliga ämnen minskar då det blir för
svårt eller för matematiskt utmanande, vilket leder till att intresset för ämnena svalnar.
Studerande antyder att den matematiska biten har fått en för stor plats i ämnena, speciellt i fysik
men även i kemi. Vidare talar respondenterna om att även då de är intresserade av ämnet kan
den matematiska delen ta över i så stor grad att ämnet inte mera upplevs intressant eller att hela
ämnet upplevs som svårt på grund av de mer matematiska momenten.
“… jag tror att den risken finns redan i högstadiet att man kan räkna väldigt mycket och bara räkna om
man vill, vilket också är otroligt problematiskt för att som sagt har man redan svårt med matematiken så
då blir fysiken jobbig -det är bara fakta.“ -Arthur

29

“Men att liksom jag hade nog svårigheter speciellt med fysiken. […] För det är den där matten jag tycker
också att är ganska svår.” - Gabriella

Känslan av att inte lyckas inverkar negativt på intresset för ämnet. Ifall innehållet upplevs för
svårt eller för krävande att ta till sig kan också det inverka negativt på intresset. En respondent
menar att hans intresse minskade då han presterade sämre än förväntat i gymnasiet.
“jag kommer speciellt ihåg just kemin från gymnasiet, jag tyckte den kursen var jättesvår, jag hade svårt
att greppa det där som den handlade om […] av det så tappade jag intresse lite. Så därför läste jag inte
vidare. Och lite liknande med fysiken i gymnasiet alltså, det var ju den där första obligatoriska kursen
att den var nog rolig och så där, men provet gick inte så bra så, från det tappade jag väl intresse lite. Conny

En annan studerande menar att innehållet inte var lika intressant då nivån blev högre i
gymnasiet. Vidare ledde det till att han inte ansåg att han skulle ha orkat läsa vidare utöver de
obligatoriska kurserna i gymnasiet eftersom det skulle ha inneburit en hel del kämpande för att
dels hitta motivation till innehållet men också för att klara av den höga nivån.
“Det som jag skulle säga jag tyckte mest om, så det fick jag i både fysik och kemi, så fick jag redan i
högstadiet. Att på gymnasienivå sedan så var det kanske inte riktigt min grej mera och nivån [i gymnasiet]
var som sagt ganska hög att det skulle ha inneburit en hel del läsande och kämpande och sådant där som
jag inte, jag kände inte riktigt, jag var inte motiverad i just de ämnena.” -Arthur

Undervisningsmetoder
Klasslärarstuderande nämner utomhuspedagogik som gynnsam undervisningsmetod i de
naturvetenskapliga ämnena då de tänker tillbaka på sin egen skoltid. Med utomhuspedagogik
lyfts speciellt de konkreta möjligheterna till att visa på och förklara de fenomen runtom oss i
naturen, som en stor fördel med metoden. Utomhuspedagogik lämpar sig speciellt bra då det
kommer till ämnena geografi och biologi enligt klasslärarstuderandena, men då intervjuaren
frågar ifall utomhuspedagogik lämpar sig också för fysik och kemi svarar flera av
respondenterna att metoden också lämpar sig för dessa ämnen. De flesta av respondenterna
nämner uttryckligen laborationer, experiment eller andra konkreta undervisningsinslag som
spännande och roligt för eleven. Vidare anser de att konkretiserade undervisning där eleverna
själv får pröva på är mer lärorik än teoretisk undervisning. Studerande har också lättare att
återge

konkreta

undervisningsmoment

från

sin

egen

skoltid

än

teoretiska

undervisningsmoment.

30

“… man har faktiskt fått liksom se konkret, liksom gå i naturen och sedan har jag liksom, har jag varit
liksom lyckligt lottad.” - Frida
“… alltså i, om vi nu säger lågstadiet, så höll vi nog ganska mycket på med experiment. Vi hade minns
jag någon hemuppgift att bygga en båt som skulle ta sig fram så långt som möjligt med bara några vissa
redskap och så där. Att just sånt tycker jag har fastnat speciellt, just som när man själv har fått prova på
och så där…. Men ja men just de här experimenten, de har som nog gett mycket både som i högstadiet
och gymnasiet.” - Inez

Klasslärarstuderande talar också om hur deras ämnessyn har förändrats till det positiva då de
har gått från att inte göra några experiment i årskurserna 1–6 till att i årskurserna 7–9 göra
experiment. Studerandena kopplar ihop en bra lärare med experiment i undervisningen. En
annan respondent nämner att det inte räcker att läraren har god ämneskunskap utan att läraren
också behöver ha bra undervisningsmetoder för att få klassen med sig.
"Jag minns att vi gjorde inte så mycket experiment på lågstadiet i kemin och på högstadiet så då gjorde
vi nog experiment mycket och då tyckte jag nog liksom att, då var kemin något vad jag faktiskt gillade
och fick ut av för vi hade en bra lärare…” Frida
“Nu var hon [läraren] säkert liksom bra på sitt område och nu visste hon en massa men det var nu kanske
mer liksom det här sättet att undervisa.” - Emelie

Intresset minskar då undervisningen är för abstrakt och ensidig enligt de intervjuade
klasslärarstuderandena. Ifall undervisningen inte kompletteras med experiment eller andra
konkreta övningar blir undervisningens kvalitet sämre och förståelsen av fenomenet i fråga kan
utebli helt eller delvis. Speciellt bristen på experiment och konkretiserande moment i ämnena
fysik och kemi har stor negativ inverkan på intresset hos eleverna. Att arbeta självständigt “i
boken” eller läsa mycket text med mycket fakta inverkar negativt på intresset för ämnet eller
upplevs inte som motiverande som arbetssätt.
“…jag skulle nog säga att det är i de här teoretiska bitarna som jag har lite hoppat av eller blivit mindre
intresserad.“ -Arthur
“biologilektionerna var jättemycket i boken tycker jag, […] fysik och kemi fick, var det, det var lite på
samma sätt som här [i de ämnesdidaktiska kurserna] faktiskt att det var först lite teori och sedan efter
det så, fysik kemi, så först teori och sedan fick man göra det i praktiken som jag tycker var… Eller liksom
då fattar man liksom bättre...” -Emelie

En respondent nämner att matematik är ett av hens favoritämnen men att hen ändå fått en dålig
bild av just fysik och kemi på grund av bristen på experiment. Hen menar att man inte fick en
överblick av vad det handlade om och att det därför inte var intressant trots att de matematiska
delarna inte var för utmanande. Samma respondent talar om att intresset för geografi och biologi
31

var stort och nämner att kartor ofta var inblandade i undervisningen. Inte heller kartor nämns
som utmanande för den här studenten. Undervisiningen i biologi och geografi bestod till största
del av att ”jobba i boken” vilket ledde till att ämnena upplevdes mindre meningsfulla då
förståelsen uteblev trots att intresset för ämnet fanns och undervisningen inte kändes utmanande
i sig.
“Nå det var nog också ganska mycket det här bok [i geografi och biologi], liksom att det var boken som
vi hade och sedan läste vi därifrån att vi har jättelite haft någon uteundervisning eller så här att det skulle
ha varit konkreta saker. […] Att inte att man skulle till allting ha fått en sådär överblick.” -Bianca

En student berättar att om man själv ändå är intresserad eller tillräckligt motiverad kan man ta
sig igenom undervisning trots att den inte är så konkretiserande utan mera läromedelsstyrd. Ifall
man har motivation från andra håll, t.ex. hemifrån som den här studeranden berättar att hon haft
kan det räcka, trots att undervisningen i sig inte varit motiverande. Den här respondenten har
enligt sig själv alltid klarat sig bra i ämnena trots att undervisningen inte varit så konkret och
upplevelsebetonad.
“Oftast tyckte jag att det var att vi läste i boken, så berättade läraren något litet och någon gång något
experiment. Men det var nog inte riktigt alla lektioner. Och sedan göra några uppgifter, läsa från boken
och svara på några frågor typ.” …” Mest högstadiet då.” -Hilda

En student frågar sig om hur lärorikt någonting är i förhållande till hur roligt någonting är. Han
har lätt för att minnas de roliga momenten men funderar ifall man kommer ihåg vissa moment
för att det var roligt eller om man faktiskt lärde sig innehållet i det roliga momentet. Oberoende
om man förstår vad man ser eller är med om eller inte, får man en konkret bild av vad som
händer. Indirekt talar flera respondenter om att tråkig undervisning inte är lärorik.
“… alltså roligt var det ju och ja det är svår och avgöra hur pass väl man lärde sig av det men ja… jag
skulle nog säga att det var lärorikt. Jag kommer ihåg från högstadiet, vi hade satt en spik eller var det
ett mynt i vatten och skulle som… den skulle rosta. Jag tror det var en spik. Så sådan där intressant
detaljgrej.“ - Conny

Lärarens inverkan på elevens intresse
Några av respondenterna nämner att ifall den undervisande läraren har ett eget intresse för
friluftsliv eller ämnena i sig, påverkas undervisningen i positiv riktning. En annan tanke om

32

varför undervisningen varit bra är att läraren har varit en bra eller trevlig lärare. Studerande
nämner också att läraren har varit entusiastisk, vilket har höjt undervisningen. En respondent
anser att läraren inte nödvändigtvis varit väldigt insatt i undervisningsämnet men att
undervisningen ändå varit bra då läraren varit så pedagogiskt duktig och trevlig. Flera nämner
också betydelsen av att läraren har en god relation till eleverna.
“läraren har liksom nå har haft klart liksom att så här liksom passion för liksom friluftslivet så det ju
liksom nog inverkat.” - Frida

Vidare anses läraren behöva kunna skapa ett sådant klimat i klassrummet att alla frågor och
funderingar är välkomna. Alla respondenter förutom en, nämner alltså i någon form att en bra
lärare påverkar intresset för ämnet i positiv riktning. Och vidare att lärarens intresse eller visade
intresse för elevernas frågor och ämnesinnehållet i sig direkt eller indirekt smittar av sig till
eleverna. Lärarens roll är enligt respondenterna av stor betydelse för hur eleverna uppfattar
ämnet läraren undervisar.
"Ja nog tycker jag att det [läraren] är ganska a och o. Så klart […] kommer en del hemifrån liksom, att
vad man har för intressen men att nog är det ju som lärarens... lärarens ansvar att fördjupa det där
intresset.” – Frida

“… vi hade sådär ganska öppet klimat i klassrummet var man kunde ställa frågor lite hit och dit och där
fick man som att han kom och riktigt visa som att så här funkar det, och att som “nu ser jag att det är
någonting du funderar på, säg vad är det du tänker på?”. Att där fick jag lite bättre förståelse kanske
ändå. Eller åtminstone fick jag bättre inställning till själva ämnet [kemi] i och med att läraren var så bra
på sitt sätt." - Gabriella

Å andra sidan berättar en del respondenter om negativ inverkan på intresset då läraren inte
upplevts kunnig eller då läraren inte har upplevts vara en bra lärare. En studerande minns en
lärare som inte verkade vara så insatt i fysik, vilket resulterade i att det inte var möjligt att fråga
frågor eller diskutera. Vidare resonerar respondenten att undervisningen inte gav henne så
mycket av just den anledningen.
“…fysiken… minns jag att vi hade i gymnasiet en lärare men han, jag tror inte att han var som på så sätt
intresserad av just fysik. Han var mer en matematiklärare. Och han var mer så att man ställde inte så
mycket frågor utan han skrev mest ner på tavlan de här grejerna och så fick man läsa av men han
förklarade aldrig något mer och då man hade frågor sa han bara att de står på tavlan. […] men inte så
mycket experiment och en lite trött lärare tror jag.” -Daniela

33

Då läraren inte lyckas göra undervisningen intressant eller själv inte verkar vara intresserad av
ämnet blir man inte heller själv inspirerad att lära sig, säger en student. Vidare kopplar hon ihop
negativ inställning till ämnet till negativ inställning till läraren. Å andra sidan menar hon att en
bra lärare inverkar positivt på intresset.
“Nå ärligt talat så hade vi en ganska dålig lärare [i fysik och kemi] att det har liksom varit så där att
öh… hon läste från boken det som stod där och sedan om man inte förstod så läste hon det på nytt bara.
Att man har inte liksom fått någonsin det där att man har på riktigt förstått det eller ens försöka förstå
utan det har liksom när man har läst till tent så har man bara varit sådär att utantill och sedan igenom.”
-Bianca
“Jo där [i biologi och geografi] hade vi en jättebra lärare. Att geografi var speciellt, jag tyckte om det.
Att det var liksom eller mest så där med kartor och sådant men att.” -Bianca

En respondent menar ändå att ifall man har en kunnig lärare kan man tack vare lärarens insatser
hitta tillbaka till intresset för ämnet, ifall man tidigare haft en mindre bra lärare som fått ens
intresse att sjunka. Indirekt talar respondenten om att läraren gav henne möjligheter att lyckas
och förstå utgående från sin egen nivå. Vidare talar hon om att intresset för ämnet svalnade igen
då hon inte mer hade den kunniga läraren som hade lyckats återväcka hennes intresse.
“Mitt intresse förstördes på något sätt i det skedet [på grund av den dåliga läraren] och sedan för en tid
på högstadiet så var ju kemi sedan bra, tack vare den här liksom kunniga läraren, men att nog liksom är
det ju en stor eller läraren har ju en stor betydelse i det hurdant... hur eleverna upplever, alltså liksom
vilket ämne som helst...” - Frida

En respondent nämner en livlig lärare som kräver aktivt deltagande som en positivt inverkande
faktor på intresset för ämnet. Hon nämner även att det fanns ett visst moment av skrämselteknik
då man när som helst kunde bli utpekad att svara inför klassen, men menar att det här ledde till
att man behövde göra sina läxor samt följa med undervisningen. Samma respondent berättar
om en annan lärare som hon upplevde som bra, också den här läraren var sträng och krävde att
man följde reglerna. Också den senare läraren var duktig på sitt ämne och undervisningen de
fick ta del av var av god kvalitet enligt respondenten.
“…i biologi så minns jag nästan bäst vi hade, vår lärare kallades [namn] på vad heter det [vårt
gymnasium], jättetrevlig. Och just att han var alltid jättelivlig då han lärde ut. Och det var, han tog
verkligen och aktiverade alla att det var inte så mycket att okej den som markerade får svara utan han
pekade på olika elever och de fick då svara till deras bästa förmåga så man lärare sig snabbt att ja man
ska nog läsa läxorna till [lärarens namns] lektioner.” -Daniela
“Och så minns jag att vi hade, hon kallas [namn] i högstadiet som var kemilärare. Hon var också
jättetrevlig men hon var jätte så här…. hon hade tydliga regler vad man fick göra i hennes klassrum men

34

vi fick alltid göra jättebra experiment och sådant som då var väldigt intressant för någon på högstadiet
och fick göra många så här påtagliga experiment. Vi fick bränna magnesium och så här olika, se hur de
brann. Det var i allmänhet väldigt livliga lektioner som var intressanta att ta del av.” -Daniela

En annan respondent talar istället om att en sträng lärare kan uppfattas skrämmande och hotfull.
Som exempel nämns rädsla för att bli vald att svara då man inte känner att man kan svaret.
Vidare menar den här respondenten att det här klimatet ledde till att hon kände sig osäker så
fort hon steg in i klassrummet, vilket kom att påverka inlärningen negativt. Ett klassrum där
man känner sig trygg med att fråga då man inte hänger med eller förstår menar hon att är bättre
och har stor positiv inverkan på inlärningen.
“…har du en väldigt hård lärare som vill att man ska sitta tyst vid sin pulpet och det sättet som så där
liksom han plockar ut någon och då ska man liksom kunna säga svaret och man sitter ju och är rädd att
“nej, välj inte mig, välj inte mig” så det påverkar nog att man kommer lite osäker in i klassrummet för
man vill inte visa sin svaghet i ämnet. Men har man däremot en lärare som man kan säga att “jag förstår
inte det här, förklara nu” liksom att alla andra hänger med liksom och säger att “jo säg ännu en gång
att hur var det här” liksom så det har stor betydelse.” -Gabriella

Känslan av att lyckas nämns också som en motiverande faktor av flera respondenter. Man vill
känna att man presterar bra, speciellt om man tycker att man har en bra lärare. Man vill inte
göra sin lärare besviken speciellt om läraren har gett en goda möjligheter att lyckas.
“jag tycker nog om alla ämnen egentligen men sedan har det blivit ännu starkare om det har varit någon
jättebra lärare för då har man känt också själv att man har lyckats. Och jag tror att det är ganska liksom
viktig liksom motivationsfaktor.” - Emelie

Den egna attityden
Några klasslärarstuderande nämner att ifall man inte vill lyckas i ämnena kommer man inte
heller lära sig. De nämner att den egna inställningen till naturvetenskapliga ämnen har påverkat
deras intresse för ämnena negativt. Antingen så har de inte sett någon nytta med att lära sig
innehållet i ämnena eller så hade föreställningen om att ämnena är svåra eller krångliga kommit
i vägen för inlärningen och intresset.
“[årtal] då på gymnasiet då jag gick de kurserna […] och då hade jag ju inte rätt attityd heller att jag
har ju.. nå ung och inte så smart så det var ju bara som att igenom kurserna och jag sparade ju ingenting
av de vad vi gick igenom vad jag nu harmar mig över att varför jag sparade ingenting.” - Frida
“…så kommer det just den där attitydkänslan av att det här är någonting krångligt och svårt. Kanske
främst från högstadieerfarenheter och så.” -Arthur

35

En annan respondent menar ändå att ifall ämnesinnehållet inte intresserar, speciellt i de högre
årskurserna, så påverkas prestationerna i ämnet negativt, oberoende om man har en bra lärare
eller inte.
“Men att i gymnasiet så det var nog inte läraren som påverkade att jag tappade intresset det var nog
mera det där innehållet och kanske det här prestationen att det inte gick så superbra.” – Conny

4.1.3 Sammanfattning av resultat
Då det kommer till hem och släktingars inverkan på intresset, framkom det att familj, släkt och
fritidsaktiviteter kan påverka intresset för naturvetenskaper positivt. Klasslärarstuderande
nämner att stöd från personer i den egna omgivningen möjliggör att man kan ställa frågor och
lära sig om det som intresserar en då man rör sig i naturen. En person som intresserar sig för
olika naturvetenskapsfenomen, som finns i ens omgivning, bidrar till att väcka intresse hos en
själv.
Bland tidigare erfarenheterna av naturvetenskaper, i kategorin ämnets innehåll och karaktärs
inverkan på intresset, framkom det att ämnets innehåll intresserar och upplevs intressant av
många studenter. Studerande finner ämnesinnehållet intressant men anser att de ibland behöver
motiveras av läraren för att finna det som behandlas intressant. Vidare uppskattar en del
studenter ämnets matematiska komponenter medan andra upplever att de är just de matematiska
aspekterna av ämnet som gör ämnet mindre intressant. De som uppskattar ämnets matematiska
komponenter är de som inte har svårigheter med matematik medan de som inte uppskattar det
matematiska innehållet är de som har svårare för matematik. Även de som har svårt med
matematik tycker att ämnesinnehållet, bortsett från matematiken, ändå är intressant.
Då det kommer till svårighetsgradens inverkan på intresset, nämner flera studenter att de skulle
ha behövt mer stöd med de matematiska delarna av ämnena, speciellt i fysik och kemi. Inom
biologi och geografi upplevs kartor och biologi på molekylnivå som svårt och flera studenter
menar att det även där finns ett stödbehov. Ifall de inte får rätt stöd svalnar intresset för ämnet
då det blir för svårt att lära sig på egen hand. Klasslärarstuderande upplever också att känslan
av att lyckas är viktig för att bibehålla intresset.

36

Val av undervisningsmetodernas inverkar på intresset enligt klasslärarstuderandena. Konkreta
undervisningsmetoder gör ämnesinnehållet lättare att ta till sig och mer abstrakta
undervisningsmetoder gör innehållet svårare att ta till sig. Några studerande menar ändå att ifall
det egna intresset är stort kan man också bibehålla intresset trots att undervisningsmetoderna
inte upplevs ämnamålsenliga. Respondenterna anser att konkreta undervisningsmetoder lättare
fastnar i minnet och att det är roligt att få se och uppleva olika fenomen.
lärarens inverkan på intresset menar studerande är stor. Läraren kan påverka intresset både
positivt och negativt. En lärare som själv verkar vara intresserad och insatt bidrar bl.a. till att
eleverna kan fråga frågor och få svar, vilket många anser är viktigt. Lärare som inte verkar
intresserade eller insatta motiverar inte eleverna att ställa frågor och förståelsen för fenomenen
blir därför sämre. En lärare som signalerar att ämnet är ointressant för också lätt vidare sitt
ointresse

till

eleverna.

Lärarens

inställning

till

utomhusvistelse

och

passande

undervisningsmetoder bidrar också till elevernas intresse. Om läraren har en mer
läromedelsbunden undervisning upplever eleverna inte undervisningen så intressant.
Klasslärarstuderande menar också att en lärare som är pedagogiskt duktig kan uppfattas som en
bra lärare trots att hen inte upplevs speciellt ämneskunnig. Å andra sidan räcker det inte att en
lärare är ämneskunnig utan den pedagogiska ämneskunskapen är mycket viktig.
Klasslärarstuderande anser också att den egna attityden spelar i på intresset. Ifall man inte vill
lära sig är det svårt för läraren att motivera eleven. Studerande anser ändå att läraren nog har
ett ansvar då det kommer till att motivera eleverna. Klasslärarstuderande menar att ifall eleven,
speciellt i de högre årskurserna, inte tycker att ämnesinnehållet är intressant eller att det är för
svårt påverkar det prestationerna i ämnet negativt.

4.2 Klasslärarstuderande beskriver sina erfarenheter av de
ämnesdidaktiska kurserna i naturvetenskaper i
klasslärarutbildningen
I det här kapitlet redogörs resultaten för forskningsfrågan ”Hur beskriver klasslärarstuderande
sina erfarenheter av de ämnesdidaktiska kurserna i naturvetenskaper i klasslärarutbildningen?”.
Kapitlet är indelar i underrubrikerna ämnesinnehåll, didaktiskt innehåll och övriga erfarenheter.

37

Övriga

erfarenheter

är

dessutom

indelat

i

kategorierna

undervisningsmetoder,

vardagsanknytning, praktik, svårighetsgrad, intresse och attityder till naturvetenskaper.

4.2.1 Ämnesinnehåll
Klasslärarstuderande anser i det stora hela att kurserna har varit bra då man kunnat lappa
kunskapsluckor. För de med goda kunskaper i ämnena har kurserna även fungerat som en
bekräftelse på att ens ämneskunskap är tillräcklig för den kommande egna undervisningen. Att
få bekräftat att man nog kan vad man förväntas kunna ger en trygghet inför kommande
undervisning enligt de respondenter som anser sig duktiga på naturvetenskaper rent
ämnesmässigt.
“Jag tror då främst så har nog kanske [kurserna]…, stärkt min egen liksom självbild av mina kunskaper,
liksom bekräfta mina kunskaper. Och fyllt i vissa luckor och sedan gett det liksom ur en lågstadiesynvinkel
mera […] och vad som passar för lågstadiet just. […] jag skulle säga att de kunskaper jag har haft så
har varit väldigt långt tillräckliga för de här kurserna, vilket känns bra vilket betyder att jag faktiskt har
tillräckligt med ämneskunskaper för att kunna, borde kunna undervisa på lågstadiet.” -Arthur

En del av studenterna menar istället att kurserna har gett dem en insikt i vad de förväntas kunna
som lärare och att det medför viss stress att inse att man inte har tillräckliga ämneskunskaper
för den kommande egna undervisningen i naturvetenskaper. En studerande säger sig även vara
nöjd med ämnesinnehållet och anser att kurserna var tillräckliga med tanke på att de ligger som
grund för den kommande egna undervisningen, även då hen själv inte anser sig ha kunnat ta till
sig all ämneskunskap. Vidare beskriver samma studerande att kurserna var bra just för att de
var ögonöppnande och belyser vad man förväntas kunna och vad man förväntas kunna
undervisa i.
“Så nog var det ju ögonöppnare att jag förstår att jag faktiskt har enorma liksom hål i min kunskap med,
i dessa ämnen. Så ögonöppnare.” -Frida

En studerande uttrycker att man kunde införa någon slags nivåindelning i de naturvetenskapliga
ämnenas undervisning så att klasslärarstuderande som är på olika nivåer skulle kunna lära sig
på sin egen nivå i de naturvetenskapliga ämnena. Ett exempel som nämns är att införa
kunskapsprov och utgående från hur bra studerande klarar sig dela in dem i olika nivågrupper.
Studerande påpekar att klasslärarstuderande kan komma från olika bakgrunder då en del inte

38

har gått gymnasiet medan andra har, vilket leder till att utgångsläget varierar mellan
studerandena.
”Ja, inte tycker jag det skulle vara någon dålig ide att faktiskt kanske ha några sådana här kunskapsprov
och på något sätt sedan enligt det dela i grupper. Men jag vet inte heller om det skulle vara det ultimata
men på något sätt mera stöd för de som faktiskt har ganska dåliga kunskaper […]” -Frida

Vidare finns en oro för att kunskapsluckorna kanske är för stora för att man ska ha en chans att
komma i kapp på klasslärarutbildningen. Studerande upplever också att det är vanligt att
klasslärarstuderande har svårt med naturvetenskapliga ämnen, speciellt fysik, kemi och
matematik, och att där kan finnas ett stort stödbehov. Två studerande nämner att det är tydligt
att medstuderande har brister i sina kunskaper i de naturvetenskapliga ämnena. Vidare resonerar
en respondent att hon fortfarande är lite osäker på vad hon förväntas kunna då det kommer till
de naturvetenskapliga ämnena.
Det finns också en viss osäkerhet för en del av de studenter som upplevde sig ha goda kunskaper
inom ämnena, men i och med kurserna blev osäkra då nya obekanta ämnen dök upp i
ämnesinnehållet.
“Nja nå det [fysik] känns kanske lite så där svårt på ett sätt, att det var sådana saker som jag inte kunde
från tidigare så jag var inte alls bekant med det så jag visste inte riktigt hur jag skulle förstå det sedan
att. […] jag fick lite problem där, blev lite osäker på det sedan.” -Hilda

4.2.2 Didaktiskt innehåll
Flera studerande anser att de nog har fått tillräckligt att stå på både ämnesmässigt och didaktiskt.
Studerande har i och med kurserna på lärarutbildningen fått insikter i nya arbetssätt och metoder
som de tar med sig med tanke på kommande egen undervisning. Respondenterna nämner att
kurserna på lärarlinjen har gett mycket material och konkreta övningar som de sedan kan
använda med elever. Vidare resonerar en studerande att det är just de praktiska och konkreta
aspekterna som har gjort att kurserna har varit uppskattade bland studerande.
“… att det har vart som bra med både och att man har fått det där ämnes- liksom att man kan det där
ämnet och sedan också didaktiska." -Bianca
“Jag tycker det i stort sätt har tagits emot de här kurserna mycket väl och jag tror att de här för min del
och troligen för andra att den här jordnära, den här praktiska aspekten att vi har fått laborera, vi har

39

fått undersöka, vi har fått titta, vi har fått vara på studiebesök. Att det är en uppskattad del av de här
kurserna. -Conny

Några studerande önskar mer lektionsplanering i kurserna för att få färdiga modeller på hur
undervisningen kan gå till i de naturvetenskapliga ämnena. Studenterna tycker att det skulle ge
dem en viss trygghet ifall de fick se och diskutera lektionsplaner tillsammans för att på så sätt
få en helhetsbild av hurudana lektioner man kan hålla i de naturvetenskapliga ämnena.
”Jag kommer inte ihåg om vi har gjort någon lektionsplan eller funderat kring hur man kan lägga upp
en omgivninsläralektion. Det känns om en liten tom lucka faktiskt att jag inte, jag har som inte på klart,
jag har inte nu under praktiken haft någon omgivningslära, så jag har inte på det viset fått övning i det.”
-Conny

Klasslärarstuderande tycker att undervisningsformen inom de naturvetenskapliga ämnena på
lärarutbildningen borde vara mer praktisk än teoretisk. Samma student tycker också att man
kanske kunde inkludera mer didaktik i kurserna. Studerande har ändå förståelse för att vissa
medstuderande har ett behov av den grundliga genomgången av ämnesinnehållet, speciellt i
fysik och kemi, men menar att de som har en god ämneskunskap från förut skulle gynnas av
mer didaktiska tips i stället.
“… kanske mera didaktiska tips. Men tillika så tror jag inte att, alltså jag märkte ju nog att vissa behöver
nog den här ämneskunskapen mycket att det är den som kanske brister ibland.” -Inez
“… det var kanske förvånande stort fokus på just ämnesinnehållet. Och där kan jag kanske också märka
en stor variation mellan mina medstuderande […] att väldigt varierande nivå på förkunskaperna. […]
jag kanske skulle ha kunnat gått lite mera in på den didaktiska biten och inte tagit precis alla
ämneskunskaper riktigt från grunden […] att den didaktiska biten så fanns där men den var ändå inte så
tydlig.” -Arthur

Några studenter nämner kemidelen av kurserna som speciellt givande. Studerande beskriver
kemin som rolig, konkret och praktisk. Studerande menar att det tog med sig många konkreta
tips och övningar som de senare själva kan göra med elever. Eftersom undervisningen
upplevdes rolig menar den här studenten att det är lättare att komma ihåg vad man gjorde under
kursen. Att kemin upplevdes som rolig och intressant kom också att påverka den här studentens
inställning till ämnet i positiv riktning. Undervisningen på lärarlinjen var inte lik den
undervisning hon hade upplevt under sin egna skoltid vilket hon ansåg vara en positiv sak.
“Själva kemidelen…Gav mig mycket konkreta tips och jag på något sätt tyckte att det var ganska roligt

också att laborera och vi fick i grupp prova en massa saker […] Att vi hade väldigt roliga lektioner tyckte
jag som säkert har påverkat min inställning där lite. Det var inte som, det var lite annat än jag tänkte att

40

det skulle vara. Det påminde inte på något sett om skolans, jag vet inte, det var mer praktiskt vilket jag
tyckte om”. -Gabriella

4.2.3 Övriga erfarenheter
Övriga erfarenheter är indelat i kategorierna undervisningsmetoder, vardagsanknytning,
praktik, svårighetsgrad, intresse och attityder till naturvetenskaper.

Undervisningsmetoder
En studerande nämner att utantill-kunskap som i “artkännedomsprovet” på lärarutbildningen
inte tillför så mycket annat än stress inför tentamenstillfället. Även då artkännedomsprovet
handlar om utan-till-kunskap, är många av arterna välkända från förut, exempelvis arter som
tall, nyckelpiga och groda ingår i artkännedemsprovet. Artkännedomsprovet innehåller ungefär
300 arter. Hon menar att intresset för ämnet försvann då det handlade om utan-till-kunskap.
Istället för omfattande tenter önskar studerande mindre arbeten efterhand och mera aktiviteter
och diskussioner då man behandlar innehållet i kurserna.
”Och det som jag tycker eller det som var för mig personligen värst, för det… där vi hade
artkännedomstent. […] eller djur och alla möjliga som fåglar och sådant här som vi skulle liksom lära
oss men det var också någonting som jag inte riktigt kände att det fungera inte riktigt för mig.” - Emelie

Under kurserna på lärarlinjen nämner en respondent att de hade samma tema i två olika ämnen,
biologi och kemi, med två olika läraren och att hon på så sätt fick upp ögon för hur man kan
jobba helhetsskapande med flera ämnen som jobbar parallellt med samma tema. Det blev
tydligare för studerandena hur närliggande ämnena kan vara och att kunskaperna kompletterar
varandra.
“…det ju bra för dom hör ju mycket ihop nog med varandra. Att det märkte vi ju redan när vi hade biologi
och kemi vid samma tidpunkt men det var två skilda kurser. Så vi hade en samma uppgift som hörde till
båda kurerna och så kunde man alltid koppla ihop från två olika synvinklar att dom är ju nog liksom
väldigt nära varandra. Att man kan ju koppla ihop att nu när vi pratar om det här så kan man ju se det
från den här synvinkeln och så kan man se det så här och så fungerar det så här ännu till.” -Hilda

Vardagsanknytning

41

Klasslärarstuderande upplever också att de efter kurserna har lättare att förklara vanliga
fenomen i vardagen. Några studerande upplevde kemin och fysiken som speciellt givande tack
vare undervisningsmetoderna. Kemin och fysiken var speciellt givande moment i
naturvetenskapskurserna då ämnena nu för första gången för den här studerande knöts till
vardagen och vardagens fenomen och på så vis blev meningsfull kunskap. En studerande
berättar om hur hon efter kurserna har upplevt en sorts upptäckarglädje då det kommer till att
lägga märke till naturvetenskapliga fenomen i vardagen. T.ex. uppskattade hon att hon kunde
tala om aggregationstillstånd i samband med pastakokning när ett barn var på besök och visade
intresse för fenomenet.
“… Men det var som man märkte kanske mest just från när vi hade kemi, för då när vi experimenterade
och sedan när man hemma fast kokade pasta så sedan hade, så hade jag besök av en liten flicka som kom
då till mig och leka på dagen så då talade vi t.ex. om det där vattnets olika vad heter det då vattnets olika
tillstånd … ja.. aggregationstillstånd ja för dom hade haft också i skolan så då tycker jag att det var
ganska roligt för då kunde jag också berätta för det är kanske sådant som jag annars kanske inte skulle
ha kommit ihåg men när vi just då kokade pasta så joo...” -Emelie

Den konkreta vardagsanknytningen ger en djupare förståelse för fenomenet menar studerande.
Också i ämnena biologi och geografi var vardagsanknytningen tydlig under kurserna. Vidare
nämner en studerande att han nu oftare har ett mer naturvetenskapligt grundat tankesätt när han
ser på olika vardagsfenomen. Som exempel nämner han vattnets kretslopp och hur man kan
observera det i det vardagliga livet.
“Att jag började se på saker lite annorlunda att när jag möter något vardagsfenomen så har jag fått
repetera den här kunskapen och fått en djupare förståelse för det så där tänker jag på det mer och jag
liksom förstår de här olika sakerna jag ser mera, i allmänhet”. -Conny

Praktik
Flera studerande nämner också praktikperioder då man undervisar naturvetenskapliga ämnen
som mycket lärorika. På praktiken behöver man behärska ämnesinnehållet och man kan fråga
frågor och be om hjälp av handledaren i samband med planeringen. Sedan får man även pröva
på att undervisa de naturvetenskapliga ämnena och det kan ta bort en viss rädsla för att
undervisa ämnena. Studerande nämner även att en god relation till sin handledare gör det lättare
att be om hjälp då man känner sig osäker.

42

“ Och under den [praktik] perioden har jag lärt mig liksom mest för då kunde man just fråga liksom helt
sådana där att vad man skulle villa veta mer sådär att hur det liksom händer, hur är det liksom på riktigt.”
-Emelie

Även betydelsen av att konkretisera undervisningen och att hålla i experiment och laborationer
blir extra tydlig då man under praktiken ska undervisa i de naturvetenskapliga ämnena. En
student nämner också att kurserna i naturvetenskap på lärarutbildningen var kurser som
förberedde en mycket väl för den kommande egna undervisningen vilket hon märkte på sin
praktik. Både studenter som upplevde att de hade goda kunskaper och de som hade sämre
kunskaper i de naturvetenskapliga ämnena ansåg att praktiken var givande.
“Nå jag fick testa nu på praktiken på Övis [övningsskolan]. Att vi hade kemi då faktiskt, så det hjälpte
mycket att, där lärde jag mig att man ska faktiskt göra att eleverna får vara aktiva, att dom för göra saker
själva, dom ska själva få experimentera, dom ska själva föröka ta reda på. Att man ska inte bara servera
dom fakta att dom ska själv få fundera och lite testa. […]. Att det är ju bra att kunna läsa och så men
man får in det nog annars också att lite mera få testa och uppleva saker.” -Hilda
”Sådant man kan ha med eleverna, att sedan när man är, nå jag märker när man är på praktik, så är det
de kurserna som man nästan har gett mest när man har fått mycket sådana där konkreta tips” -Inez

Svårighetsgrad
Kurserna på lärarutbildningen sägs vara på en bra nivå för att lägga en god grund för den egna
undervisningsförmågan i ämnena. Studerande menar att kurserna var på en lämplig nivå för att
både bättra på den egna ämneskunskapen men också för att lära sig ta ner nivån till barnens
nivå. En studerande talar också om betydelsen att gå igenom hur barn ser på naturvetenskapliga
fenomen och hur man kan arbeta med deras uppfattningar om olika fenomen som bra moment
i kurserna.
“Att det har varit på en nivå som vi har klarat av men så kan vi ändå lite förenkla så att våra elever också
klarar av det sedan. […]Och så kom det alltid nu och då att något barns tankar så fick man då att så där
tänker dom och så här ska man då förklara att om förstår det. Att det var nog bra.” -Hilda

Några studenter ansåg att det fanns moment som fortfarande efter kurserna kändes svåra och
oöverkomliga. En student nämner att kartor i geografin fortfarande känns svårt medan biologi
känns mer klart efter kurserna. En klasslärarstuderande ansåg att fysikdelen påminde om den
egna skoltiden och att undervisningen fortfarande kändes svår och obegriplig då det kom till de
matematiska delarna av innehållet. Vidare har hon fortfarande svårt med formler, hon upplever

43

det som svår utan-till-kunskap utan logisk grund. Samma studerande resonerar vidare att det
kan grunda sig i att hen har luckor i sina matematikkunskaper.
“… men det var ändå liksom så där formler, ja, som man måste känna till för att kunna räkna ut…
[…]Den tycker jag är jättesvår [matematikdelen]. Det känns som att det finns luckor som jag riktigt inte
ha ännu liksom fått fyllda med kunskap, inte riktigt” -Gabriella

En studerande berättar att kemidelen tog så mycket av hens energi att energin inte räckte till
fysikdelen som kom efter kemidelen. Vidare tycker hon att kemi är lättare än fysik men att hon
nog ändå fick ut någonting av fysikdelen trots att det var tungt att läsa både kemi och fysik efter
varandra. Den här klasslärarstuderanden upplevde därför att kurserna inte gav henne tillräckliga
grunder i fysik men nog i kemi.
“fysiken som jag har så svårt med att jag tyckte att den var krävande. Och nu fick jag ju liksom idéer hur
man kan jobba praktiskt med fysiken men på något sätt ändå inte på samma sätt som kemin att jag kommer
ihåg mycket bättre att vad vi gjorde på kemin än vad vi gjorde på fysiken. För jag tycker kemin är lite
lättare säkert också.” -Gabriella

Intresse och attityd till naturvetenksaper
Lärarlinjens kurser fick en studerande att vilja läsa mera kemi även då hon tidigare inte haft ett
intresse för ämnet. Studerande tyckte att hon fick en ny bild av hur kemiundervisning kan se
ut, vilket gjorde att hennes inställning till ämnet ändrades i positiv riktning. Även fysikdelen
var motiverande enligt en respondent då hon tyckte om att läraren lyfte fram det viktigaste
genom att skriva ner det i korta punkter på tavlan. Hon tyckte även att fysiken var givande för
att man fick testa tillsammans och det var roligt. Även möjligheten att ställa frågor och fundera
tillsammans uppskattades under fysiklektionerna.
“Kemi faktiskt var högre än mina förväntningar. Att jag tycker det var jättebra för att fast där var mycket
krav och man måste liksom göra och läsa och sätta sig in på men jag tycker aldrig att det var liksom
omotiverande utan tvärtom att det var alltid motiverande och intressant och det var mycket diskussion så
där på fritiden också utanför och man lärde sig jättemycket då.” -Emelie
“…jag tycker det har varit rolig kurs [fysikdelen] och man fick just testa allting och man fick just testa
tillsammans och det var inte liksom kanske allt så lätta saker typ med amper och liksom mäta en massa
sådana här grejer så det är nu inte alltid så jätte lätt. Men att jag fick, där vi ändå tillfälle att fråga,
också fråga varandra jättemycket som… ja, jag tycker det var bra.” -Emelie

44

En annan studerande som tidigare inte har haft så bra bild av undervisning i geografi och
biologi säger att lärarlinjens kurser har visat på ett annat sätt att undervisa ämnena. Lärarlinjens
kursers sätt att konkret framställa olika fenomen uppskattades. Även de studerande som från
tidigare varit intresserade av ämnena har hittat ny inspiration efter kurserna.
“Jag har tyckt om dom när jag började och jag tycker om dom åtminstone lika mycket nu om inte lite
mera nu. Att det har varit jättebra kurser tycker jag. Att vi har fått mycket konkreta material som vi kan
använda oss av när vi är själva och undervisar.” -Hilda

Kurserna på lärarlinjen har varit ögonöppnande för hur fysik och kemi kan vara roligt och
intressant för några studerande som inte tidigare varit speciellt intresserade av ämnena. En
studerande nämner just vardagskopplingen som nyckel till intresset. Samma studerande nämner
även att hon tack vare kurserna blev intresserad av att läsa mer kurser inom kemi. Att förstå
varför och hur vardagsfenomenen hänger ihop med naturvetenskaper upplevdes speciellt
givande. En annan respondent säger att hon var ivrig inför kurstillfällena och att hon kände sig
kunskapshungrig då hon insett vad kursen handlade om och hur den var uppbyggd.
“…kemidelen så har det påverkat positivt att jag t.o.m. funderar på att ta den där fysik i vardagen -nej
kemi i vardagen hette den. Att jag tyckte den var rolig den där kursen och ganska krävande på ett sätt
sedan då när jag väl satte mig ner och läste till tenten, men att roligt. -Gabriella
“Alltså jag tycker att jag har först här fått så här att okej så här kan det vara och så här är det, och hur
man kan koppla det till allting. Att det har säkert fattas mest så där under skoltiden då. […] Men här har
det liksom blivit så där att aha så här, jag vet inte, jag tyckte om de här kurserna jättemycket.” -Bianca

4.2.4 Sammanfattning av resultat
Ämnesinnehållet uppskattades av alla klasslärarstuderande. De som upplevde att de hade svaga
ämneskunskaper fick möjlighet att lappa kunskapsluckor, speciellt i fysik och kemi, och en del
upplevde att de behöver läsa in sig ytterligare utöver kurserna. De som upplevde sig ha goda
ämneskunskaper tyckte att det var skönt att få en bekräftelse på att de har tillräckliga
ämneskunskaper för att undervisa i årskurs 1–6 . De med goda ämneskunskaper hade också en
förståelse för de med mindre goda ämneskunskaper och tyckte att det är viktigt att alla får
tillräckliga ämneskunskaper. Ämnesdidaktiken var också uppskattad av alla respondenter. En
del önskade ännu mera ämnesdidaktik. Några klasslärarstuderande som tidigare haft negativa
attityder till naturvetenskaper ändrade inställning då de fick se ett nytt, mer konkret och
vardagskopplat sett att undervisa naturvetenskaper.

45

Övriga erfarenheter i samband med de ämnesdidaktiska kurserna som klasslärarstuderande
nämnde var undervisningsmetoder, vardagsanknytning, praktik, svårighetsgrad och intresse
och attityder till naturvetenskap. Respondenterna uppskattade att de fick lära sig nya
undervisningsmetoder och även att de fick praktisera metoderna på praktiken med stöd från
handledare. För de som haft naturvetenskaper i praktiken blev det ännu tydligare hur stor
betydelse

undervisningsmetoderna

har.

Vardagsanknytningen

ansåg

många

klasslärarstuderande vara mycket intressant. Även de med goda ämneskunskaper ansåg att det
var givande att knyta fenomenen till vardagliga situationer både för att öka den egna förståelsen
men också för att kunna konkretisera för elever. Klasslärarstuderandena ansåg också att
kurserna var på lämplig svårighetsnivå både för dem själva samtidigt som de också fick lära sig
att ta ner svårighetsgraden till barns nivå. Kurserna fick även en del studerande som inte tidigare
varit intresserade av att läsa mer kurser i naturvetenskap, att vilja läsa in sig mer.

4.3 Klasslärarstuderande beskriver de naturvetenskapliga ämnenas
relevans i skolan
Resultatet för forskningsfrågan är indelat i två underrubriker. Först presenteras resultatet för
relevans för lärare och sedan presenteras resultatet för relevans för elever i årskurs 1–6.

4.3.1 Relevans för lärare
De flesta av de klasslärarstuderande som deltog i den här studien anser att ingen kunskap är
onödig. Grundläggande kunskaper i de naturvetenskapliga ämnena behöver alla ha och
respondenterna menar att kunskaperna hör till allmänbildningen.
“Jag tycker att skolan ska vara all… liksom att vi ska utbildas egentligen på alla aspekter, jag tycker att
liksom det här hör lite till allmänbildningen.” -Emelie

Vidare menar en del studerande att det är just vardagsanknytningen som är det relevanta.
Studerande menar att alla har nytta av att veta vad som ligger bakom olika vardagsfenomen och
varför det är på ett visst sätt. Flera studerande berättar också att de efter ämnesdidaktiska
kurserna i naturvetenskap på klasslärarlinjen har lättare att se naturvetenskapliga fenomen i
vardagen. En studerande lyfter fram att barn ofta undrar varför någonting är på ett visst sätt och
46

att kunskaper i naturvetenskaper kan ge svar på många av barnens funderingar. En annan
respondent menar att också säkerhetsaspekten är en viktig del av undervisningen i de
naturvetenskapliga ämnena. Hon nämner att elever behöver lära sig att vissa ämnen är farliga
av olika orsaker och att det därför är bra att eleverna får lära sig vad olika symboler betyder så
att eleverna snabbt kan känna igen farliga egenskaper hos olika ämnen.
“Att det är ju allt utomkring oss, så nu behövs de ju tycker jag. Att veta hur naturen fungerar, hur kroppen
fungerar, hur det liksom fungerar när bilen accelererar och friktion och vart lite länder finns och lite
med klimat och sådant, att nog är det ju viktigt.” -Hilda

Några studerande berättar att kurserna på lärarlinjen fick dem att ändra åsikt om de
naturvetenskapliga ämnenas relevans i årskurs 1–6. En student menar att hon tidigare ansåg att
naturvetenskaper är för sådana som ska bli t.ex. kemister eller biologer men att det för den stora
massan kanske inte är så relevanta ämnen. I och med kurserna fick den här studenten upp ögon
för att kunskaper i naturvetenskaper är viktiga för alla. Hon nämner t.ex. att kunskaper inom
naturvetenskap är viktiga för att man ska kunna ta vara på naturen.
“…där till en början så tänkte jag väl att - ja men fysik och kemi och biologi, att okej, det kanske är
användbart om du ska bli kemist eller just biolog. Men efter att ha fått gå omkring i naturen och fått lära
mig om de här olika blommorna och växterna och artkännedom och allting, så började jag tänka lite att
om man ska kunna ta vara på naturen, så måste man ju kunna om naturen. Så jag tror absolut att det är
viktigt att vi, liksom så många som möjligt kan naturvetenskap…” -Daniela

En student är fortfarande osäker på relevansen för det som gicks igenom på lärarlinjens kurser.
Hon menar att alla människor nog har nytta av grundläggande kunskap inom naturvetenskaper
men att av det som gicks igenom på lärarlinjens kurser, speciellt inom fysik och kemi, var
kanske inte allting sådant som man behöver kunna. Hon fortsätter med att konstatera att hennes
tankar kring relevansen antagligen har att göra med hennes negativa attityder till
naturvetenskaper.
“…grundläggande [kunskaper] liksom, nog ska man ju förstå liksom hur saker och ting fungerar liksom
som har att göra med kemi och fysik, men att sedan är jag nu kanske lite tveksam att behöver vi faktiskt
veta allt som man går igenom i dessa ämnen att... jag själv skulle jag kanske… ja men det är ju sedan
igen att jag har liksom det här min uppfattning som då har sin påverkan på min åsikt.” -Frida

En student menar att man kanske inte kommer ihåg det man lärt sig tillräckligt länge för att det
man lär sig på kurserna skulle ha någon långvarig inverkan. Vidare resonerar hon att det kan ha
att göra med att hon har svårt att se relevansen men naturvetenskaperna. Hon menar att inga
47

kunskaper är onödiga men att man kanske inte lägger kunskaperna på minnet ifall man inte
anser att det är så viktigt att kunna. En annan studerande talar också om att hon inte kommer
ihåg särskilt mycket från lärarlinjens naturvetenskapskurser trots att hon under kurserna tyckte
att det var roligt att delta.
“… inga kunskaper är liksom onödigt men att det är sen en annan sak att hur länge liksom man minns
de sakerna faktiskt att njaa…” -Frida
“Så jag tyckte nog att det var jätterolig kurs men jag minns faktiskt väldigt lite. Nu när jag som så där, i
det stora hela minns jag inte så där jättemycket.” -Gabriella

Respondenterna anser också att det är bra att läraren kan mer än vad som förväntas av eleverna.
Speciellt för att kunna förklara fenomen och fördjupa för de som är mer intresserade. Medan
en del anser att man kan ta reda på det man inte känner till då det kommer på tal i klassrummet.
Även då det är tacksamt att kunna svara direkt menar en del studenter att lärare inte kan veta
allting och att det är bra att visa eleverna att man kan ta reda på det man inte vet.
”Nu behöver man ju djupare kunskaper att de finns ju alltid dom där vissa eleverna som har svåra frågor
så nu måste man ju lite kunna svara på något lite djupare. Att varför fungerar det exakt så där, något
som kanske nu inte riktigt hör till ämne men ändå liknande att förklara att nu behöver man ju djupare
kunskap tycker jag faktiskt.” -Hilda
“Jag förstår ju det att vi måste som lärare ha ändå liksom mera förståelse än eleverna”-Frida

4.3.2 Relevans för elever i årskurs 1–6
Studerandena menar att årskurs 1–6 är en mycket bra tid för att väcka intresset för
naturvetenskaper. Studerande menar att barn är nyfikna till sin natur och att de gärna vill ha
svar på hur olika vardagsfenomen går till och varför det är på just det sättet. En studerande
menar att man antagligen kan få barn att bli intresserade av vad som helst bara man presenterar
ämnet på rätt sätt. Några studerande nämner att man behöver fundera på nivån på
undervisningen så att den inte blir för svår för eleverna att förstå.
“Att just att okej, det här är sådant som man har just på en kanske lite djupare nivå som man kanske själv
måste förstå sedan och att man kanske måste plocka lite isär att okej på ettan kan man ta det här på den
här nivån. […] Men att man måste då bara tänka att på vilken nivå, att de också förstår.” -Bianca
“Kanske om man skulle börja med lite lättare då eller som från början, så blir det liksom inte så stor
chock sedan när man ska liksom räkna fysikuppgifter och tycka att det är svårt sedan i högstadiet på

48

sjuan eller när man har det. Eller att nog skulle det vara bra om men redan då skulle ha skaffat sig någon
typ av grund i lågstadiet.” -Gabriella

Vidare menar också studerande att det kan vara svårt att väcka intresse senare då barnen är
äldre. Studerande nämner också att man i årskurs 1–6 har en möjlighet att påverka elevernas
attityder till naturvetenskaper. Speciellt tankar om att naturvetenskaper är svårt och obegripligt
skulle flera klasslärarstuderande vilja förebygga eller motbevisa för eleverna i årskurs 1–6. En
studerande menar också att eleverna i årskurs 1–6 behöver få en tillräcklig grund i de
naturvetenskapliga ämnena för att det inte ska bli ett för stort hopp till undervisningsinnehållet
i årskurs 7–9. Vidare menar en student att för henne själv blev det ett för stort hopp och att det
fick henne tappa intresset och prestera sämre och hon önskar inte det samma för sina elever,
speciellt då hon nu i och med lärarutbildningen har insett att ämnet inte behöver vara svårt.
“…man är kanske mer nyfiken när man är i lågstadiet. Man vill testa hur saker och ting funkar och det
är bra att få en bra grund redan från ganska liten ändå. Att det blir svårare att ta in sedan och man blir
kanske mer tveksam att ta in det […] Att lär dom sig något som små så vet dom att så här fungerar det
och så kan dom sedan bygga på kunskap sedan i äldre ålder. […] Jag tror nog att intresse är större i
lågstadieåldern just för att de är nyfikna.” -Hilda

En respondent nämner att det är viktigt att redan i de lägre årskurserna undervisa
naturvetenskaper eftersom barn skapar sina egna föreställningar om hur saker och ting fungerar
ifall de inte får en förklaring på hur det ligger till. Dessutom kan de här egna föreställningarna
vara felaktiga och senare vara svåra att förändra. Vidare menar han att om man introduceras till
ett vetenskapligt tankesätt i tidig ålder har man större grund att stå på för att själv dra legitima
slutsatser om fenomen.
“Men alltså nu kan grundskoleelever helt klart ta till sig den här infon [naturvetenskaper] plus att man
skapar ju en massa egna föreställningar och sådant att hur saker och ting fungerar. Som inte
nödvändigtvis är korrekta. […] Och det hjälper ju det här vetenskapliga tänkandet om man från en
tidigare ålder kommer i kontakt med det och hur man kan dra slutsatser som kan vara legitima på det
viset.” -Conny

Respondenterna pratar också om relevansen i samband med att ämnena undervisas som helheter
i ämnet omgivningslära. Några studerande menar att man behöver ha tydliga syften med vad
man gör så att undervisningen blir relevant. De nämner även att man behöver vara försiktig
med ämnesfördelningen och att man behöver vara medveten om att man kan tendera att
undervisa mer i de ämnen man själv är intresserad av. En studerande poängterar ändå att för att

49

undervisningen ska bli relevant, alltså vara av betydelse för sammanhanget, behöver eleverna
få undervisning i alla ämnen inom omgivningslära.
“För risken finns ju om man är som lärare jätteintresserad av en del att man bara fokuserar på det för
att då är man oftast också säkrare på det. Och då känns det kanske bekvämare men det skulle nog vara
viktigt att få lite av allt.” -Inez

4.3.3 Sammanfattning av resultat
Klasslärarstuderande anser att naturvetenskaper är relevant för lärare. Läraren behöver känna
till ämnesinnehållet i och lämpliga metoder för det som undervisas i årskurs 1–6.
Klasslärarstuderandena anser att kunskaper i naturvetenskap hör till allmänbildningen och att
de som lärare behöver ha djupare kunskaper än de som eleverna förväntas ha. Några studerande
menar att man ändå inte behöver kunna allting utan att man kan ta reda på den aktuella
kunskapen före och under undervisningen. Studerande vill gärna kunna svara på elevernas
frågor gällande naturvetenskaper men anser också att man kan ta reda på det man inte känner
till tillsammans med eleverna. Några klasslärarstuderande ställer sig skeptiskt till att allting som
gåtts igenom på de ämnesdidaktiska kurserna i naturvetenskap är relevant men är medvetna om
att deras mindre positiva attityder kan påverka deras syn på relevansen.
Då det kommer till relevans för naturvetenskaper för elever i årskurs 1–6, anser många att barn
i den åldern är intresserade av naturvetenskaper och att det är bra att då fånga upp och utveckla
deras intresse. Vidare menar klasslärarstudenter att det är kritiskt att elever i årskurs 1–6 får ta
del av bra undervisning i naturvetenskap eftersom det kan vara svårt att väcka intresset i
grundskolans högre årskurser. Studerande menar också att det hör till elevernas rättigheter att
få goda grunder i naturvetenskaper, så att eleverna har goda förutsättningar i årskurs 7–9. Några
klasslärarstuderande nämner också att man som lärare behöver vara försiktig med
ämnesfördelningen inom omgivningsläran så att man inte prioriterar ämnen man själv är
bekvämare med framom ämnen man är mindre bekväm med att undervisa i.

50

4.4 Hur klasslärarstuderande anser att deras egna erfarenheter
påverkar dem som lärare i naturvetenskapliga ämnen
Resultaten för forskningsfrågan ”Hur anser klasslärarstuderande att deras egna erfarenheter
påverkar dem som lärare i naturvetenskapliga ämnen” är uppdelade i underrubrikerna
orosmoment inför undervisning i naturvetenskaper i relation till ämneskunskapen och
orosmoment som studerande upplever oberoende den egna ämneskunskapen. Inom rubriken
orosmoment inför undervisning i naturvetenskaper i relation till ämneskunskapen, finns
kategorierna svaga kunskaper i naturvetenskaper: oro över att inte ha tillräcklig ämneskunskap
för att kunna undervisa, nöjaktiga kunskaper i naturvetenskaper: oro inför följdfrågor och
fördjupning och goda kunskaper i naturvetenskaper: hur ta ner ämnesinnehållet på en
tillräckligt grundlig nivå?

4.4.1 Orosmoment inför undervisningen i naturvetenskaper i relation till
ämneskunskapen
Resutatet har delats in i tre kategorier. Kategorierna är självupplevda svaga kunskaper i
naturvetenskaper: oro över att inte ha tillräcklig ämneskunskap för att kunna undervisa,
självupplevda nöjaktiga kunskaper i naturvetenskaper: oro inför följdfrågor och fördjupning
och självupplevda goda kunskaper i naturvetenskaper: hur ta ner ämnesinnehållet på en
tillräckligt grundlig nivå?
Svaga kunskaper i naturvetenskaper: Oro över att inte ha tillräcklig ämneskunskap för att
kunna undervisa
Kurserna på lärarlinjen har bidragit till att studerande som tidigare ansett att de inte skulle kunna
undervisa i fysik och kemi, nu inte ser det som omöjligt. En respondent ser tvärtemot fram emot
undervisningen i naturvetenskaper efter de ämnesdidaktiska kurserna och en lyckad
praktikperiod som innehöll kemiundervisning. En annan student berättar att hon skulle luta sig
tillbaka på de experiment och laborationer hon själv fick pröva på under lärarlinjens kurser i
naturvetenskap.
“… [kurserna] har gjort det förståeligt eftersom jag tänkte just att naturvetenskap, att okej biologin
kanske jag fixar, men att jag kommer aldrig kunna undervisa i kemi t.ex. eftersom att det är något svårt,
jag har liksom ännu lite att kemi är svårt och du måst verkligen förstå kemi för att undervisa kemi. Men
just efter att jag har fått ha kemi och fått lära mig själv och inse att jag kan lära mig kemi. Och jag har

51

fått under praktiken undervisa i omgivningslära så då har jag haft kemilektioner med en årskurs 4 och
de har tyckt det har varit jätteroligt att jag har fått höra sådana här glädjerop att “Jaa vi ska ha kemi
nu!”. -Daniela
“Om jag tänker liksom nu på, redan på praktiken så hade vi ju, jag hade inte kemin, men att där såg jag
någon som hade […] alltså de skulle ta reda på om något ämne var basiskt eller neutralt och sådant och
då hade de ju det här med rödkålssaften att då kunde de gå tillbaka till det vi har haft. Att vilket jag också
skulle ha gjort om jag skulle ha fått det ämne. Så att visst har man användning av det här [som man lärt
sig på kurserna] sedan.” -Gabriella

Studenterna som tidigare ställt sig skeptiska till undervisning i naturvetenskaper har även en
klarare bild av vad som förväntas av dem som undervisande lärare i naturvetenskaper och de är
mer medvetna om egna kunskapsluckor. Vidare nämner flera studerande att de kommer att
behöva läsa in sig för att sedan kunna undervisa.
“Nå nog kan ja nu tänka mig själv som en lärare i omgivningslära men som jag nu har sagt tidigare
också så fysik- och kemidelen liksom behöver jag läsa mig mer in på det och liksom stärka min egen
kunskap nog.” -Frida

En studerande påpekar också att det skulle kännas trevligt att kunna svara på spontana frågor
som eleverna ställer just eftersom hon under sin egen skolgång tyckte att det var problematiskt
och intressedödande att inte få svar på de frågor man har som elev. Studerande menar att man
får försöka ställa sig positiv till att själv lära sig stoffet så att man sedan kan känna sig bekväm
med att undervisa. Speciellt experiment behöver noggranna förberedelser så att ingenting
oväntat händer i klassrummet.
“Och det är kanske den här bakgrunden att man vet själv när man har haft så mycket frågor [på
fysiklektioner] man har velat få svar på, men man har inte fått. […] men att man ändå skulle ha liksom
på det sättet att okej men jag kan nu något ändå, att om du frågar så kan man nu ge något att jag nu inte
bara “läs i boken”.” -Bianca
“ Jag kommer ju nog att måsta läsa mig in, testa före, jag kan inte bara bestämma att nu gör vi det här
experimentet, utan jag kommer ju där hemma på köksbordet att blanda rödkålssaft och testa att stämmer
det här och anteckna vad jag har fått fram för resultat för att bli mer självsäker. För det finns inte
någonting värre än att då man går in, vara osäker i det man gör. […]” -Gabriella

Några respondenter nämner att de ännu efter klasslärarlinjens ämnesdidaktiska kurser har svårt
med uträkningar och kartor. Även då de själva upplever svårigheter med vissa moment,
uttrycker en del respondenter att det ändå känns lättare att själv undervisa dessa ämnen efter att
de har gått naturvetenskapskurserna. De menar att även då exempelvis uträkningar är svåra har
kurserna gett dem en förståelse för själva fenomenen bakom uträkningarna vilket de tidigare

52

saknat. Trots osäkerheten känner en del studenter ändå en iver inför undervisning i
naturvetenskaper, mycket tack vare inspirerande moment i klasslärarlinjens ämnesdidaktiska
kurser i naturvetenskaper.
“Att jag har ännu lite svårt med de här uträkningarna men jag förstår vad det pratas om att jag har inga
problem att förstå de här t.ex. just vi pratade mycket om, vi hade lite som tema vågor just att hur olika
vågor ger olika resultat och uppfattas på olika sätt av oss, så att jag har inte provat att undervisa det
ännu men jag känner inte samma nervositet om att eventuellt undervisa i det.” -Daniela
“Absolut jag tycker det ska bli jätteroligt att få lära ut i de här ämnena så det ser jag absolut fram emot.”
-Daniela

Nöjaktiga kunskaper i naturvetenskaper: Oro inför följdfrågor och fördjupning
För de studerande som känner sig relativt säkra på sin ämneskunskap finns ändå en oro om att
deras ämneskunskap kanske inte går så djupt att de kommer kunna svara på elevernas
följdfrågor. Mest osäkerhet finns det inför undervisningen i fysik bland de studenter som känner
sig relativt säkra på sina ämneskunskaper. De menar att fysiken är svårast eller att vissa delar
av fysiken, en student nämner elektricitet, fortfarande känns oklara. Speciellt undervisning i
årskurserna 4–6 känns utmanande. Om läraren inte kan svara på följdfrågor på rak arm
poängterar respondenterna att man kan ta reda på svaret tillsammans med eleverna.
“…om det kommer följdfrågor, att jag inte skulle ha en så pass djup förståelse att jag skulle kunna
förklara dem. Alltså en del, jag känner jag har, vad ska jag säga, medelmåttig förståelse, att jag skulle
kunna på det viset att jag skulle kunna förklara liksom orsaker och bakomliggande grejer som är lite
överkurs ifall det kommer sådana där extra frågor från elever. Men inte helt att jag skulle inte kunna
förklara allting men att det är ju inte nödvändigtvis, titta upp det, att man säger åt eleverna att vi kollar
upp det. Jo att det gäller nu kanske fysiken att kanske det här med el i högre klasserna, årskurserna,
kanske 4,5,6 då det kommer. Det är just den här elektriciteten är inte min starka sida…” -Conny

Några studerande berättar om att klasslärarlinjens kurser har fungerat som ögonöppnare för de
egna kunskapsluckorna. En studerande som tidigare har upplevt sin ämneskunskap som relativt
god, uttrycker att hon har fått lite sämre självkänsla efter kurserna på klasslärarlinjen. Hon
menar att hon fått upp ögon för kunskapsluckor och att hon fortfarande har obesvarade frågor
kring vissa ämnen, speciellt biologi. Samtidigt funderar hon på förhållandet mellan
vägledningen klasslärarstuderande kan få och hur mycket man förväntas ta reda på på egen
hand.

53

“Jag skulle säga kanske lite sämre [självkänsla inför undervisning i naturvetenskaper efter kurserna]
[…] kanske mera osäkerhet. Så just tycker jag kanske att det har blivit lite sådär öppet som har varit
kanske just hälsokunskap och biologi. Att det har liksom eller jag skulle ha velat ha mera svar på mina
frågor om man kan säga så, men det här… jaa, men sedan vet jag egentligen inte heller att hur liksom
långt kan man egentligen vägleda oss att det är ju…” - Emelie

En annan studerande berättar att hon gärna skulle ha lärt sig mer inom alla ämnen som hör till
ämneshelheten omgivningslära, men att hon ändå är tacksam över att fokus låg på fysik och
kemi. Hon menar att det är vanligt att just fysik och kemi upplevs som svåra och att många
behöver fördjupa sin ämneskunskap i just de ämnena. Vidare menar hon att det är bra att ha en
djupare förståelse än eleverna och att den djupare förståelsen hjälper en att förklara enklare
fenomen. Även då det är ämnesinnehåll som inte tas upp i de lägre årskurserna är det enligt den
här respondenten bra att ha en aning om vad eleverna kommer möta i årskurs 7–9 för att man
ska kunna förbereda dem med tillräckliga grunder i fysik och kemi.
“Men att sedan när man förstår lite sedan vad som är liksom bakom där [vardagsfenomen] så kan man
på ett helt annat sätt liksom förklara och försöka få dem [eleverna] att förstå. Att jag tycker nog att man
ska liksom, att man själv måste få en djupare [förståelse och ämneskunskap]… Men jag tycker nog att de
här kurserna här så har varit bra. Speciellt just fysik och kemi att de har gått mera så där. De har sagt
att ni måste inte förklara på det här sättet åt eleverna, men att ni måste förstå det på det här sättet och
det har jag tyckt att har varit jättebra.” -Bianca

Goda kunskaper i naturvetenskaper: Hur ta ner ämnesinnehållet på en tillräckligt grundlig
nivå?
För de studenter som känner sig säkra på sin ämneskunskap oroar man sig mer över att kunna
förenkla fenomen och göra ämnesinnehållet lämpligt för elever i årskurs 1–6. De här
respondenterna upplever att det kanske kan vara mer utmanande att undervisa på en lägre nivå
än det är att undervisa på högre nivå. Det kan vara svårt att förklara fenomen tillräckligt tydligt
och varierat menar några respondenter. Även att konkretisera fenomen kan vara utmanande
ibland menar en student.
“Inte vet jag oroar men sådär lite ändå att hur, liksom hur djupt kan man gå på vissa årskurser med
stoffet. Att hur enkelt måste man förklara eller kan man förklara lite mer komplicerat. Kanske.” -Hilda
“Det går det ju mest ut på att konkretisera alla saker, att vissa saker kan ju då kanske bli svåra men.” Hilda

Några respondenter tänker sig att det kommer uppkomma fler utmaningar då man väl
undervisar och att det är svårt att ta ställning till vilka utmaningar det finns ifall man inte har

54

testat på att undervisa naturvetenskaper. De här respondenterna menar ändå att de har tillräcklig
ämneskunskap men att de samtidigt behöver vara medvetna om sin ämneskunskap och att alla
elever kanske inte har lika lätt att ta till sig innehållet. En studerande poängterar att det är viktigt
att inte avvisa frågor då man inte vet svaret. Hon menar att eleven då kan känna sig
dumförklarad och att det påverkar intresset för ämnet negativt. Hon anser att man bör lägga
stoltheten åt sidan och fundera tillsammans eller ta reda på, på egen hand. De studerande som
upplever sig ha en god ämneskunskap inom de naturvetenskapliga ämnena känner sig ändå
trygga inför undervisning i naturvetenskaper.
“Och ännu så har ja ju inte som prova på så mycket att undervisa i det så man kommer säkert på
utmaningar med ämnena senare också. Men just viktigt att vara tydlig när man förklarar och så där. Så
det kan nog vara en utmaning att få det som tillräckligt tydligt. Och försöka variera det också så att det
på något sätt passar alla. […] förstås utmaningen är ju då att få det på deras nivå. Och ja. Inte vara så,
inte liksom tro att alla förstår direkt fast det är självklart för en så är det ju inte det för någon annan.” Inez
“Ja, att fast du kanske inte förstår frågan men att ändå att du visar att du är villig att ta reda på svaret
och försöka tillsammans fundera ut, än att bara så där direkt avvisa eller så där liksom dumförklara
någon som inte förstår.” -Inez

Respondenterna menar också att de har börjat tänka mer ur ett lärarperspektiv, vilket hjälper
dem att fokusera mer på hur de skulle undervisa istället för att endast fokusera på
ämneskunskapen. En respondent tänker att det här tankesättet kommer hjälpa henne att få ner
undervisningen på lämplig nivå. Samma studerande uttrycker också en känsla av att det är
vanligare att man har svåre med ämneskunskapen än den didaktiska delen av undervisningen i
naturvetenskaper. Hon menar att den egna ämneskunskapen har en stor inverkan på osäkerheten
inför undervisningen av naturvetenskaper.
“…men jag tror också att många kanske är osäkra som lärare sedan på grund av att de känner just att
de har som för lite ämneskunskap i de här ämnena. Det tror jag nog är största orsaken till att man är
osäker.” -Inez

4.4.2 Orosmoment som
ämneskunskapen

studerande

upplever

oberoende

den

egna

Resultatet är indelat i olika kategorier. Kategorierna är undervisningsmetoder, helhetsskapande
undervisning i omgivningslära, elevintresse och Kraven på läraren i omgivningslära.

55

Undervisningsmetoder
Med tanke på den egna bakgrunden håller alla respondenter med om att en bra lärare kan
förklara olika fenomen, låter eleverna göra experiment, laborationer och praktiska övningar
med konkreta inslag. Respondenterna menar att de egna upplevelserna är viktiga för förståelsen
då det kommer till naturvetenskapliga fenomen. Respondenterna är också överens om att
undervisningsmetoder som inte är konkretiserande är svårare för eleverna att ta till sig.
Respondenterna knyter sina tankar om god undervisning till egna positiva upplevelser i
undervisningssituationer.
“Göra mycket experiment och vara ute i naturen och testa på hur saker fungerar och ser ut där. Att inte
bara från en bok. Vissa saker hjälper ju nog där men att få se med egna ögon tycker jag nog är viktigt.”
-Hilda
"Men just ganska på så sett fysisk inlärning att mycket experiment, mycket just att gå ut och göra själv.
Jag t.ex. minns att i högstadiet, jag förstod inte alls hur kartor fungerade, inte ens lite. Och jag tyckte
bara att det är en massa nonsensstreck på ett papper men nu här förra året eller tidigare år så då vi fick
fara och orientera och hade någon som faktiskt förklarade att så här läser du av en karta och så fick man
då springa omkring och hitta saker själv. Så efter det så vet jag hur man använder en karta” -Daniela

Vidare menar studenterna att de kommer använda sig av undervisningsmetoder som de
upplever fungerar. Ett undersökande tillvägagångssätt ses som ett bra sätt för eleverna att ta till
sig stoffet samtidigt som de får en förståelse för fenomenen i fråga.
“…mycket tror jag så här researchbaserat, ganska mycket att man går ut och tar reda på själv. T.ex. att
hur förklarar man de här små kapillärerna på en svamp, -man tar en svamp utifrån.” -Daniela
“Jag skulle gärna kunna dra det här laborativa arbetssätt, laborativa undervisningen.” -Conny

Vardagskopplingen ses också som en viktig faktor då det kommer till undervisning i
naturvetenskaper. Läraren behöver hitta saker som eleverna kan relatera till för de fenomen som
man går igenom så att de känns verkliga och går att knyta an till i praktiken. Några respondenter
nämner också att eftersom eleverna ser och upplever mycket naturvetenskapliga fenomen
genom t.ex. resor, medier och omvärlden har eleverna lättare att knyta an till flera fenomen nu
än förr då eleverna inte rörde sig i samma utsträckning och inte heller hade en lika stor
medvetenhet om omvärlden. Det här ser respondenterna som någonting positivt som man kan
ta vara på i undervisningen. Man kan diskutera i klassen och plocka in olika upplevelser som
eleverna har varit med om.

56

“… jag tror eleverna har väl idag också väldigt mycket att ge och berätta och egna erfarenheter av olika
saker till och med och där tror jag omgivningsläran är absolut ett ämne där de har möjlighet att berätta
om sina erfarenheter och koppla och dra trådar mellan det och innehåll och stoff. Så jag tror en
inspirerande lärare som ger lagom mycket utrymme för elevernas erfarenheter.” -Arthur

De egna upplevelserna spelar en roll också då det kommer till nya undervisningsmetoder.
Studerande anser att det är svårare att föreställa sig hur nya undervisningsmetoder kommer att
fungera då de inte har egna erfarenheter att relatera till. Studerande ställer sig ändå positivt till
nya arbetsmetoder, speciellt om de metoder de själva har arbetat med under sin skolgång inte
har upplevts vara fungerande metoder.
“… det talades om öppna laborationer, det var en av kurslitteraturen också som handlade om det. Som
då förstås är, jag har inte själv i lågstadiet, högstadiet, gymnasiet, liksom upplevt att vi skulle ha blivit
undervisade på det viset, alltså med ett öppet undersökande arbetssätt. Så i och med att jag inte har så
stor erfarenhet av det så känns det just lite osäkert. Men det, de låter som en jättebra, nyttig sak,
arbetssätt. Bara läraren då förstås kan dra det på ett fungerande sätt och det kanske då kräver lite mer
av läraren, lite mer ämneskunskap och självsäkerhet i ämnet.” -Conny

Då det kommer till uteundervisning som undervisningsmetod ställer sig de flesta av
respondenterna positivt till metoden. Många ser möjligheter ute som man inte på samma sätt
kan återskapa i klassrummet. Det är svårare att föreställa sig vad man kan göra utomhus för
respondenter som inte själv har varit med om utomhusundervisning. De kommer inte på rak
arm på vad man kan göra utomhus, speciellt om de inte har en så god ämneskunskap. De
respondenter som har en bättre ämneskunskap kan snabbt räkna upp exempel på
undervisningsområden och aktiviteter utomhus. En annan aspekt som lyfts fram är att man inte
ska låta dåligt väder stoppa en från att gå ut och hålla undervisning eftersom eleverna ändå får
en mer konkret upplevelse av fenomenen om de får se dem utomhus trots att det t.ex. regnar.
“Nå just kanske det att då vi var och gick i skogen så vissa dagar så var det väldigt regnigt men just att
man kan inte låta så här små saker sätta käppar i hjulen för det är lätt att säga vi kommer inte gå ut i
skogen om det regnar, men varför inte? Skogen är jättevacker då det regnar och luften är jättefrisk och
det regnar ju inte lika mycket i skogen som utanför skogen. Och bara man har regnkläder så inte är det
någon som har smält i vatten så att säga.” -Daniela

En respondent som inte upplever att hon har hittat bra undervisningsmetoder till alla ämnen
ännu menar att också negativa upplevelser kan vara bra för att man då vet hur man inte vill
göra. Hon har en självtillit då det kommer till att hitta på nya sätt som gör undervisningen bättre
än den undervisning hon tidigare själv har upplevt.

57

“…liksom kanske mera att man har sett någonting realistiskt som inte jag tycker att fungerar och sedan
kanske se där att vad är det som inte fungerar eller vad skulle man själv kunna göra bättre egentligen” Emelie

Helhetskapande undervisning i omgivningslära
Eftersom de respondenter som deltagit i den här studien har gått hela sin skolgång med en
läroplan där omgivningslära inte var ett ämne utan ämnet var uppspjälkat i mindre mer
ämnesspecifika undervisningsämnen, har en del respondenter svårigheter med att föreställa sig
hur undervisningen ska se ut då de tidigare separata ämnena nu tillhör samma
undervisningsämne. Att ämnena nu faller under samma namn upplevs föra med sig både föroch nackdelar. En respondent talar om att en fördel med omgivningslärahelheten är att man kan
undvika att nämna att man undervisar kemi eller fysik för att undvika förskräckelse av
vetskapen om att man ska lära sig fysik och kemi. Den här studenten har själv upplevt en
förskräckelse då hon har vetat att de har fysik eller kemi på schemat och hon vill inte att hennes
elever ska behöva uppleva samma negativa känsla kring ämnena.

“Så då man inte säger att ja kemi, utan det är som en del av en helhet, så blir det på något sätt kanske
kan jag tänka mig, att det liksom väcker inte så där förskräckelse, utan att det på något sätt... […] om
man liksom som lärare får det på något sätt så där smidigt inbakat liksom det här, de här alla ämnena
till en helhet så jag tycker det är nog jättefungerande, för de alla är ju liksom nog sådana ämnen som
har gemensamt, så jag nog som ser nog jättepositivt på det här att det har liksom blivit en förändring i
det.” -Frida

En annan respondent menar att det inte är så viktigt att påpeka att man har exempelvis fysik
eftersom det inte är relevant för inlärningen. Hon menar att det är bättre att lägga fokus på
kunskapen och förståelsen kring olika fenomen och att man kan tala om samma fenomen från
olika ämnesperspektiv utan att tala om vilket perspektiv som hör till vilket ämne. Vidare menar
respondenten att övergången till årskurs 7–9, då ämnena spjälks upp till fysik, kemi, geografi,
biologi och hälsokunskap, inte heller borde vara ett problem eftersom eleverna ändå skulle
inneha kunskapen oberoende om de känner till vad som hör till vilket ämne eller inte.
“Egentligen inte kanske, jag tror inte man behöver betona att nu är det som fysik att nu fokuserar vi på
det perspektivet och tänker i de banorna. Utan jag tror inte att det viktiga är att särskilja de här ämnena
inuti det här ämnet, utan snarare att de får som den här kunskapen och förståelsen. Och sedan då senare,
i högstadiet blir de ju olika ämnen men att jag tror inte att det, det att man inte har påpekat att det här
är fysik det tror jag inte att är så farligt.” -Inez

58

Speciellt de klasslärarstuderande som har sämre ämneskunskaper har svårare att se hur man ska
bygga broar mellan de olika ämnena. Även de studenter som har relativt goda ämneskunskaper
upplever en oro inför integreringen av de olika ämnena i naturvetenskaper just eftersom de inte
från den egna skolgången har upplevelser om hur det kan gå till i praktiken. Också en oro över
att kunna bygga upp fungerande helheter som inte gör eleverna förvirrade upplevs som en
utmaning med den helhetsskapande undervisningen i omgivningslära.

“Jag tror nog det är ganska svårt ändå. Från vad jag har sett ute i skolor så är det ändå så där att nu är
det kemi att nu har vi sedan någonting annat. Men visst tror jag att det är möjligt att man kan liksom
koppla ihop dem. Men samtidigt känns det som, då vet man, då borde man som lärare veta hur. Hur
kopplar jag ihop det här? Och på vilket sätt har de en koppling och hur kan jag få in två olika ämnen i
princip på samma lektion. Ja…” -Gabriella

En respondent funderar också på vad det innebär för antalet veckotimmar i de respektive
ämnena. För henne är det oklart ifall antalet veckotimmar kommer minska i och med att ämnena
slås ihop. Hon uttrycker en oro om att hinna behandla innehållet i och med att ämnena är ett
och samma ämne på läseordningen. Hon säger att hon inte har tänkt så mycket på vad
övergången till omgivningslära som en ny helhet innebär.
“Jag har inte tänkt så mycket för att jag har själv alltid varit van att ha dom isär men nu har jag varit
medveten om att man nu har satt dom ihop men att, jag vet inte liksom, det är väl det jag funderar på, att
vad, vad betyder det i praktiken att man har mindre av dom ämnena eftersom de är ett stort ämne?” Emelie

En annan respondent menar att man istället behöver läsa in sig mer för att kunna bygga upp
ämnesöverskridande helheter. Flera andra respondenter talar också om att omgivningsläran ger
goda förutsättningar för att bygga upp helhetsskapande undervisning. Vidare menar hon att det
är viktigt att eleverna får lika mycket kunskaper i alla ämnen och att man som lärare behöver
anstränga sig för att se till att undervisningen fördelas jämnt över de olika ämnena. Hon talar
om elevernas rättighet till lika förutsättningar i alla ämnen och att helhetsskapande undervisning
kan medföra ett mervärde i sig.
“De måste ju som ändå få lära sig det. Att sedan måste jag bara sedan sitta ner och läsa mera och sådär
att det som jag känner att jag inte är lika stark på. Att just det där med integrering att det är så häftigt
när man kan ta från alla olika håll och göra en stor liksom helhet. Så på det sättet är det nog att man inte
ska utesluta någon del. Eller så där. Man måste bara engagera sig lite för att man ska sedan ha lika
mycket av allt.” -Bianca

59

Flera studenter nämner att det kan finnas en fara med att man undervisar det man är bekvämast
med på kostnad av de ämnen man inte är lika intresserad av. Det här kan läraren råka ut för
medvetet men också omedvetet menar klasslärarstuderandena. Det kan lätt bli att man fastnar
lite längre i de temaområden man är bekväm med. Studenterna menar ändå att man behöver
vara uppmärksam på den här risken så att man kan motarbeta den ojämna fördelningen.
“Det är väl bra som ide och i teorin, men i praktiken så kan det nog bli problematiskt av flera
anledningar. […] man behöver ha koll på alla de här ämnena och hur de dessutom kopplar ihop på ett
bra sätt […] Och det är knappast hemskt lätt i praktiken. Väldigt roligt säkert men inte så lätt och jag
kan bra tänka mig att många lärare då som sagt, om dom plockar russinen ur kakan eller hur vi ska säga.
Att om t.ex. kemin och fysiken liksom känns lite svårhanterlig eller så, så stannar man lite längre på
geografin och jobbar med den för att den känns bekvämare och så. Och det är kanske den här största
risken med det här.” -Arthur

En annan tanke är att man inte med våld behöver skapa ämneshelheter utan att man nog också
kan undervisa vissa teman som separata ämnesspecifika teman. Ämnesövergripande helheter
utan syfte tjänar varken elever eller lärare på medan ämnesövergripande helheter med ett syfte
kan ge ett mervärde för både elever och lärare. En klasslärarstuderande menar att man kan
bygga helheter där man som lärare ser en möjlighet till att skapa bra helheter.
“Men optimalt skulle ju vara om man skulle hitta något tema eller det man tar upp att man på något sätt
kan koppla, se de ur en vinkel där man betonar den här fysikdelen om vi nu säger så och sedan kan man
också vrida på det att om vi tänker nu i kemi att hur funkar det med det här. Så det skulle ju vara jättebra
om man lyckas med det.” -Inez

Några respondenter talar om att man kan utnyttja kollegiet i omgivningsläran. En respondent
beskriver att hon under klasslärarlinjens ämnesdidaktiska kurser var med om att man
behandlade samma temaområde parallellt men från olika ämnesperspektiv. Det här öppnade
hennes ögon för att man kan genomföra integrerande undervisning också från olika klassrum.
På det här sättet skulle man kunna utnyttja lärarlagets styrkor så att man delar upp olika
ämnesperspektiv på samma tema mellan olika lärare.
“…man ska ju undervisa det man ändå kan, att då skulle man ju kunna ta in någon annan som kan någon
annan del, att man skulle då göra det tillsammans. Om det skulle vara möjligt.” -Hilda

En annan student menar att man kan ta in utomstående resurser som experter inom ett visst
tema. Hon menar att det finns mycket bra och kunniga personer som kan komma och berätta
om olika fenomen. Hon knyter an det här med de egna positiva upplevelserna av utomstående

60

resurser hon varit med om under sin skolgång och tycker därför att också hennes elevers
inlärning skulle nyttjas av det här tillvägagångssättet.
“…sedan är det ju viktig tycker jag att man i de här ämnet faktiskt tar reda på alla utomstående resurser
och vad man kan använda sig av för jag som lärare i det här ämnet skulle jag som gärna vilja utnyttja så
mycket som möjligt att just att nå som då jag gick på lågstadiet så då vår lärare hade ju den hon guiden
som berättade av ugglor och flygekorrar” -Frida

Elevintresse
Alla respondenter vill på något sätt väcka ett intresse för naturvetenskaper hos sina framtida
elever. Några talar om att man själv behöver vara positivt inställd till sin undervisning för att
det ska smitta av sig till eleverna eftersom de själva har upplevt att en intresserad lärare gör
undervisningen mer intressant för eleverna.
“… engagerad och ivrig tror jag. För när jag då själv tycker om dom [naturvetenskaper] så tror jag att
jag vill försöka satsa på dom och jag vill försöka att folk ska få en positiv bild av naturvetenskapen.” Hilda
“Det kommer ju från den här lärarentusiasmen som smittar av sig, att det är ju alltid en aspekt som…
Ifall läraren gillar ämnet så är chansen större att eleverna också gör det -Conny

En respondent som tidigare varit negativt inställd till fysik och kemi vill ha mycket experiment
i den egna undervisningen eftersom hon själv upplever att det är viktigt för att fånga elevernas
intresse. Hon menar att den aspekten kan vara avgörande för intresset hos eleven eftersom det
var avgörande för henne själv.
“Därför [om bristen på experiment under den egna skolgången] hade jag inte så stort intresse för fysik
och kemi här före jag liksom kom hit [till lärarutbildningen]. Men det har vänt!” -Bianca

En av respondenterna som fortfarande har svårt med det egna intresset för naturvetenskaper
talar om att hon vill försöka jobba på sin ämneskunskap och hitta det som intresserar henne.
Hon menar att man behöver tro på det man gör som lärare och att undervisningen blir bättre då
man själv är intresserad av ämnet. För de delar som känns mindre intressanta att undervisa
menar hon att hon ska försöka dölja sin negativa attityd för att det inte ska smitta av till eleverna.
“Det är ju en utmaning men det är ju så att jag måste bara liksom läsa in mig jag måste liksom jobba
mycket för att […] att jag får lärt ut de på samma sätt som då de här ämnen jag liksom brinner mera för.
För det ska ju ändå vara […] jämlikt, att inte får ju läraren eller eleverna märka av min egen åsikt […]

61

men det är ju något jag nog är medveten om och liksom måst nog jobba med att jag liksom får de på
samma nivå som de här andra ämnena.” -Frida

En respondent som överkommit sin negativa attityd till kartläsning har nu många idéer om hur
hon ska undervisa då det kommer till kartor för att eleverna inte ska uppleva att det är lika svårt
som hon själv upplevde kartläsning under sin skolgång. Hon vill att eleverna ska se det
intressanta med kartor och inte tappa intresset för att det är för svårt. Hon uttrycker en iver om
att få undervisa just kartor eftersom hon upplever att hon nu har hittat nyckeln till förståelsen.
De undervisningsmetoder hon tänker använda sig av är de undervisningsmetoder hon har lärt
sig och fått erfara under klasslärarlinjens kurser.
“Att eftersom att jag tror inte att om man lär ut ett ämne som man inte tycker om att lära ut så tar inte
eleverna in det. Så man, man måste bara hitta ett sätt att göra det intressant för sig själv och för andra.
Så att ja jag ser ju absolut fram emot att få ta många promenader med eleverna och gå omkring och
faktiskt se i skogen och just att lära dom läsa kartor och hur man kan använda t.ex. Google Earth, få ta
sig till olika platser för att på så sätt, på ett VR sätt nästan uppleva och det finns ju mycket roligt man
kan göra…” -Daniela

Kraven på läraren i omgivningslära
Då det kommer till kraven på läraren i omgivningslära menar några klasslärarstuderande att det
läggs mycket ansvar på läraren. Man behöver engagera eleverna för att de ska bli intresserade
av ämnena. En del studenter känner en press på att undervisningen behöver vara rolig för att
eleverna ska bli intresserade. Även följdfrågorna ställer stora krav på lärarens ämneskunskap.
En respondent menar att kraven på ämneskunskapen också är höga då det kommer till att kunna
bygga upp ämnesöverskridande helheter. Läraren behöver goda kunskaper i omgivningslärans
delämnen för att kunna dra paralleller och bygga broar emellan ämnena. En student menar att
just integreringen av ämnena kan kännas övermäktigt för läraren.
“Jag tror att det här är sådana ämnen som du måste, du MÅSTE engagera eleverna i eftersom de inte är
något de naturligt kommer tycka är roligt om du inte gör det roligt.” -Daniela
“Med att liksom väva ihop de här ämnena så att det, hela allihopa är alldeles fantastiskt roligt men att
liksom paketera ihop det liksom till någonting vettigt för lågstadiet så kanske inte… ja… övermäktigt
nästan.” -Arthur

62

4.4.2 Sammanfattning av resultat
Klasslärarstuderande anser att deras egna erfarenheter påverkar dem som lärare i
naturvetenskapliga ämnen. Orosmoment inför undervisning i naturvetenskaper i relation till
ämneskunskapen kategoriserades enligt självupplevd kunskapsnivå i naturvetenskaper. De
klasslärarstuderande med självupplevda svaga kunskaper ansåg att deras avsaknad av tillräcklig
ämneskunskap är det största orosmomentet inför den egna undervisningen i naturvetenskaper.
De klasslärarstuderade med självupplevda nöjaktiga ämneskunskaper oroade sig främst för att
inte ha den fördjupande ämneskunskap som behövs för att svara på elevers följdfrågor. De
klasslärarstuderande som upplevde sig ha goda ämneskunskaper oroade sig mer för att kunna
gå ner på tillräckligt grundlig nivå för eleverna. De menade vidare att det kan krävas mer
ämnesskicklighet för att kunna förklara grunderna än vad de krävs för att förklara mer
invecklade fenomen.
De orosmoment som studerande upplever oberoende den egna ämneskunskapen var
undervisningsmetoder och helhetsskapande undervisning. Klasslärarstuderande vill återskapa
lyckade moment och förbättra mindre lyckade upplevda moment. De upplevde ändå att det
kommer att vara tidskrävande och utmanande att hitta på roliga, motiverande och praktiska
undervisningsmoment. Då det kommer till den helhetsskapande undervisningen upplevde
många att det är svårt att visualisera hur den ska gå till då de inte har egna upplevelser av
helhetsskapande undervisning från den egna skoltiden. En del oroade sig också för att inte ha
tillräckligt med ämneskunskap för att kunna bygga broar ämnena emellan.
Klasslärarstuderande upplever ocskå att det kan vara utmanande att motivera eleverna så att de
tycker ämnesinnehållet är intressant. De menar ändå att de behöver se till sina egna erfarenheter
och själva tycka att det de undervisar är intressant för att lyckas få eleverna intresserade. De
klasslärarstuderande som inte har ett eget intresse för vissa delar av naturvetenskaper vill ändå
inte att eleverna ska märka av deras brist på intresse då de upplever att intresset smittar av sig.
Några studerande oroar sig för att kraven på läraren i omgivningslära är relativt höga då de
förväntas ha bred ämneskunskap, kunna integrera och konkretisera ämnena.

63

5 Diskussion
I det här kapitlet diskuteras resultaten och metoderna som använts i denna forskning. Till sist
tar jag upp förslag på fortsatt forskning. Resultatdiskussionen är indelad i fyra delar, varje
forskningsfrågas resultat diskuteras separat där de viktigaste resultaten som framkommit
behandlas. Metoddiskussionen innefattar diskussion om genomförande av datainsamling och
diskussion om analys av insamlat data. Slutligen presenteras studiens slutsatser och förslag till
fortsatt forskning.

5.1 Resultatdiskussion
Resultaten diskuteras en fråga i taget. Resultaten diskuteras i relation till tidigare forskning.

5.1.1 Klasslärarstuderande beskriver bakgrunden till sitt intresse för
naturvetenskapliga ämnen
Då klasslärarstuderande beskriver sina erfarenheter av naturvetenskaplig undervisning
framkommer det att deras erfarenheter har påverkat deras kunskaper, intresse och attityder till
ämnet. Förebilder i deras omgivning så som, syskon, föräldrar och andra släktingar har påverkat
deras intresse i positiv riktning. Tyler-Wood m.fl. (2011) beskriver också förebilder som ett
positivt inflytande på intresset.
En annan sak klasslärarstuderande nämner som inverkat positivt på deras intresse är
elevcentrerade undervisningsmetoder så som experiment, utevistelse och andra konkreta
undervisningsmetoder. Mindre konkretiserande undervisning har å andra sidan lett till ett svagt
intresse för ämnet. I Bulunuz och Jarretts (2009) studie har man sett samma samband som i den
här studien. Lärare med ett stort intresse för naturvetenskap och har tidigare erfarenheter av
elevcentrerad undervisning medan lärare som hade ett lågt intresse för naturvetenskaper inte
har erfarenheter av elevcentrerad undervisning.
Lärarstuderande berättar också om att de lärare som de haft, som har varit didaktiskt duktiga,
alltså haft god pedagogisk ämneskunskap har kunnat påverkat elevernas intresse positivt.
Vidare framkommer det också att lärare som haft god ämneskunskap men inte varit didaktiskt
duktiga inte har lyckats inspirera eleverna. Också i den här studien framkommer det alltså att
64

PCK är en viktig kunskapsdel för undervisande lärare vilket Kind (2009) också menar.
Klasslärarstuderande upplever alltså att en lärare som behärskar naturvetenskapernas
ämnesspecifika arbetssätt, håller bättre undervisning än de som inte har goda ämnesdidaktiska
kunskaper vilket Abell (2007) även talar för.
Lärare som själv haft en bra attityd till ämnet har påverkat lärarstuderandes eget intresse
positivt. Eftersom elever bildar sig mer bestående uppfattningar om ämnen redan vid elva års
ålder (Royal Society, 2004) kan attityderna vara ganska inrotade och svåra att förändra senare.
Attityden klasslärare har till naturvetenskaper har enligt dem själva påverkat intresset negativt
till ämnena under den egna skolgången. Enligt klasslärarstuderande har de som har inre
motivation för ämnet klarat sig bättre trots mindre motiverande undervisning än de som har en
negativ inställning till undervisningsämnet. Som Kärnä m.fl. (2012) konstaterar finns även ett
klart samband mellan elevens attityd till ämnena och elevens kunskaper i ämnena och det här
kunde man också se i den här studien.

5.1.2 Klasslärarstuderande beskriver sina erfarenheter av de ämnesdidaktiska
kurserna i naturvetenskaper i lärarutbildningen
Harlen (1997) menar att man med relativt enkla medel kan stöda läraren till en djupare
förståelse av naturvetenskapliga ämnen genom att ge dem tillfälle att fundera och diskutera för
att utveckla sina uppfattningar. Klasslärarlinjens ämnesdidaktiska kurser i naturvetenskap ses i
det stora hela som bra då studerande får möjlighet att förbättra den egna ämneskunskapen
samtidigt som de får ämnesdidaktisk kunskap. De studerande med goda ämneskunskaper
önskar mer didaktik och mindre ämneskunskap medan de studerande med sämre
ämneskunskaper anser kunskapsbiten som mycket viktig. Även didaktiken upplevs som mycket
viktig för de mer osäkra studenterna då de menar att den undervisning de själva varit med om
inte varit bra och det finns ett intresse att själv göra bättre i sin egen undervisning. Även här
uttrycker alltså klasslärarstuderande en önskan om att få insyn i hur PCK kan se ut i de
naturvetenskapliga ämnena. Kind (2009) menar också att klasslärarstuderande gynnas av
kunskaper i PKC redan i ett tidigt skede för att redan under utbildningen bli bekant med ämnets
specifika didaktik.
En del studerande lyckas överkomma tidigare negativa attityder medan en del inte lyckas
överkomma tidigare negativa attityder i och med klasslärarlinjens kurser. Studerande anser att
65

kurserna nog har varit bra tror ändå inte att hen kommer ha långsiktig nytta av kurserna så hen
menar att man snabbt glömmer det man lärt sig vilket Levitt (2001) också reflekterar om. Det
kan också vara fråga om djupgående svårrubbade negativa attityder.
Många forskare, däribland Härmälä-Braskén m.fl. (2020), har gjort studier som tyder på att
klasslärarstuderande har svaga kunskaper i naturvetenskaper. Studerande i den här studien är
också av den uppfattningen att ämneskunskapen överlag är låg bland medstuderande och att
många därför är i stort behov av just ämnesinnehållsgenomgången i klasslärarlinjens
naturvetenskapskurser. En tanke studerande har är ifall nivåindelning baserat på kunskapsnivå
skulle vara gynnsamt för både de med goda ämneskunskaper och för de med mindre goda
ämneskunskaper.
Flera av deltagarna i den här studien uttrycker en oro inför undervisningen i naturvetenskaper.
Självbilden och självförtroendet påverkas av kurserna, en del upplever att deras självbild har
blivit bättre i och med att de har lärt sig mer ämneskunskap och ämnesdidaktik. Andra har blivit
mindre självsäkra då de har insett hur stora kunskapsluckor de har eller då de inser att de nog
har kunskapsluckor trots att de tidigare har upplevt sin kunskapsnivå som god. Studerande
menar ändå att den nu mer realistiska bilden de har av sina kunskaper är bra trots att en del
blivit mindre självsäkra. Studerande nämner att osäkerheten grundar sig i just misstro till den
egna ämneskompetensen vilket också Harlen (1997) menar är den största orsaken till osäkerhet.

5.1.3 Klasslärarstuderande beskriver de naturvetenskapliga ämnenas relevans i
årskurs 1–6
I studien framkommer att klasslärarstuderande upplever att ämnet är relevant för årskurs 1–6.
De upplever också att ämneskunskapen är relevant för dem som lärare. En del ser inte
relevansen lika tydligt och det kan bero på att de inte ser nyttan av naturvetenskaper för den
vanliga samhällsmedborgaren. Siegel och Ranney (2003) har visat att man kan få studenter att
uppleva relevans genom att motivera varför naturvetenskaper är relevant. Under de
ämnesdidaktiska kursernas gång har en del studerande fått bättre insyn i ämnet och speciellt
vardagsanknytningen har bidragit till en större känsla av relevans. I och med att studerande
upplever att ämnena är relevanta förändras också attityderna till ämnet till mer positiva
attityder. Man kan också se att de ämnesdidaktiska kurserna i naturvetenskap har bidragit till
66

mer positiva attityder hos klasslärarstuderande baserat på enkätundersökningen som
genomfördes på samma urval som deltog i den här studien (Sjöblom m.fl., 2017). Det här kan
tänkas bero på att studerande har upplevt en större relevans för naturvetenskaper i och med
kurserna som i sin tur har bidragit till positivare attityder. Henriksson (2016) menar att man bör
känna till varför naturvetenskaper är viktiga och relevanta för att både undervisningen och
lärandet ska kännas relevant.
Studerande säger att det är viktigt att som lärare vara självsäker och att man har goda
ämneskunskaper för att man ska kunna göra undervisningen meningsfull och relevant för
eleverna. Studerande nämner också att det inte känns bra att gå in i klassrummet oförberedd
och att kurserna de har gått ger dem en grund att stå på inför den egna undervisningen. Flera
studerande menar ändå att man inte behöver känna till allt utan att man tillsammans med
eleverna kan ta reda på det man inte kan. Precis som Harlen (1997) också konstaterar påverkas
klasslärarstuderandenas självsäkerhet att undervisa av ämneskunskapen.
Klasslärarstuderande menar också att det är viktigt att eleverna får lära sig om naturvetenskaper
så att de har goda förutsättningar för grundskolans högre årskurser. Studerande anser att
eleverna också behöver kunskaper i naturvetenskaper för att lära sig om hållbar utveckling och
dess relevans. Även vardagsfenomen och deras naturvetenskapliga grund känns relevant att
undervisa. Studerande nämner även att elever behöver lära sig om olika ämnen och symboler
för att kunna identifiera farliga ämnen i sin omgivning, vilket också läroplanen lägger fram som
relevant (Utbildningsstyrelsen, 2014). Studerande stöder sig på läroplanen då de motiverar
varför ämnena är relevanta. Studerande menar också att elever i årskurs 1–6 är i en bra ålder
för att introduceras till naturvetenskaper vilket också stöds av tidigare forskning (Royal Society,
2004).

5.1.4 Hur lärarstuderande anser att deras egna erfarenheter påverkar dem som
lärare i naturvetenskapliga ämnen
Studerande som anser sig ha dåliga ämneskunskaper är mest oroade över just sin kunskap och
huruvida den är tillräcklig för att de ska kunna undervisa naturvetenskaper. De berättar att de
känner ett behov av att läsa in på ämnet sig före de ska undervisa. De med självupplevd
medelmåttiga kunskaper i naturvetenskaper oroar sig mer över följdfrågor som eleverna kan

67

ställa och även fördjupning då de upplever att deras kunskaper inte räcker till för det. De vill
gärna kunna svara på elevers frågor eftersom de upplever att det är viktigt att kunna möta
eleverna i deras tankar kring det fenomen som diskuteras. De klasslärarstuderande som anser
sig ha goda ämneskunskaper känner en oro inför hur de ska lyckas konkretisera och ta ner
fenomenen till en grundlig nivå. De poängterar att sådant som känns självklart för dem själva
inte alls behöver vara det för eleverna.
En annan aspekt som kom på tal då deltagarna funderade på sin roll som lärare i omgivningslära
och att undervisa omgivningslära var den helhetsskapande undervisningen. Många studerande
upplevde att de inte har en klar blid över hur de ska gå till i praktiken även då de ställde sig
positivt till undervisningsmetoden. De räknade också upp utmaningar som tidsbrist,
favorisering av egna favoritämnen på bekostnad av de för en själv mindre populära ämnena.
Czerniak och Johnson (2014) räknar upp liknande utmaningar som studenterna. Att lärare
utelämnar delar de är mindre bekväma med att undervisa är också någonting som forskningen
har visat på (Czerniak & Johnson, 2014).
Att den helhetsskapande undervisningen känns främmande är också logiskt då de inte har
mycket

erfarenheter

av helhetskapande undervisning

från den egna skolgången.

Klasslärarstuderande som uttalar en iver inför helhetsskapande undervisning ger exempel på
bra erfarenheter av metoden under lärarlinjens kurser. Lärarlinjen har gett studerande en inblick
i hur man kan hålla helhetsskapande undervisning.
Deltagarna i den här studien menar också att de upplever att de behöver läsa in sig i ämnena
men också förbereda sig på de arbetssätt som lämpar sig i naturvetenskaper.
Klasslärarstuderandena säger att de vill undervisa med konkreta, elevcentrerade metoder.
Samtidigt har studerande som inte själv upplevt elevcentrerade arbetssätt svårare att räkna upp
lämpliga teman att behandla utomhus. In en studie av Gross m.fl. (2019) undersökte man bl.a.
hur skrämmande klasslärarstuderande upplevde det vara att undervisa utomhus, och ifall
lärarstuderande som inte själv hade erfarenheter av uteundervisning tyckte att uteundervisning
var mer skrämmande än de som var bekanta med uteundervisning från den egna skoltiden.
Undersökningen visade att brister på egna upplevelser av naturvetenskapsundervisning
utomhus påverkade hur klasslärarstuderandena såg på undervisningsmöjligheterna. En del av
klasslärarstuderandena känner sig självsäkra inför undervisningen i omgivningslära medan
några fortfarande tvivlar på sin egen förmåga. Klasslärarstuderandena menar ändå att de är mer
68

förberedda nu än innan de deltog i klasslärarlinjens ämnesdidaktiska kurser Naturvetenskap 1
och Naturvetenskap 2

5.2 Metoddiskussion
Varje intervju inleddes med att både respondent och intervjuare presenterade sig. Intervjuaren
presenterade sig som akademilektior i kemididaktik. Respondenterna informerades sedan om
studiens syfte och att det insamlade materialet kommer att hållas konfidentiellt, vilket är
information som respondenterna har rätt att veta. Därefter följde en kort diskussion som
baserade sig på det som respondenten berättade om sig själv. Den inledande diskussionen hölls
i lättsam ton vilket enligt Kroksmark (2007) skapar ett trevligt klimat för intervjun.
Att intervjuaren presenterade sig som akademilektor i kemididaktik kan ha påverkat
respondenterna något då de kunde anta att intervjuaren hade en positiv attityd till ämnet kemi.
Flera respondenter uttryckte sig mer kemivänligt än fysikvänligt. Det här kan tänkas bero på
intervjuarens bakgrund. En annan tänkbar orsak är att klasslärarstuderande rankar kemi som
mer intressant än fysik enligt Forsén (2020). Under intervjuerna framkom det också att
intervjuaren hade lätt att fråga och tala om kemi vilket kan uppfattas som aningen ledande.
I fall där någonting för intervjuaren okänt dök upp kunde intervjuaren uttrycka sig med ord
”intressant”, vilket lägger en värdering på det respondenten har sagt. Respondenten kan sporras
av uppmuntrande kommentarer och därför berätta mer om just det som intervjuaren uttryckte
var intressant. I övrigt var intervjuaren objektiv och det ställdes inte ledande frågor. De frågor
som ställdes var av öppen karaktär vilket lämpar sig för semistrukturerade intervjuer
(Denscombe, 2016). Intervjuaren ställde också ibland följdfrågor för att klargöra svaret
respondenten gav. På det här sättet kunde intervjuaren säkerställa att hen förstått svaret rätt, få
respondenten att fördjupa sig i sina uttalanden eller precisera frågan ytterligare (Kroksmark,
2007).
Intervjuerna

transkriberades

och

därefter

analyserades

de

med

analysmetoden

meningskategorisering. Transkriberingen gjordes enligt Dahlgren och Johanssons (2015)
analysmodell. Jag gick igenom materialet flera gånger för att säkerställa att jag hörde rätt och
att jag fick med eventuella betoningar som påverkar uttalandets betydelse. En nackdel är att jag

69

inte själv var med då intervjuerna gjordes vilket medförde att nonverbal kommunikation föll
bort. Enstaka uttalanden blev för mig som utomstående svåra att förstå då allting inte uttalades
med ord. Jag har valt att inte ta med de uttalandena eller delar av dem då jag inte med säkerhet
kunde avgöra vad som menades. Detta borde inte påverka resultatet nämnvärt då det var ytterst
få sådana fall.
Syftet med avhandlingen ska genomsyra avhandlingen, vilket innebär att det som ska
presenteras ska vara det som undersöks (Patel & Davidson, 2011). Jag såg därför på materialet
med ett kritiskt öga och plockade endast ut uttalanden som hörde till mina forskningsfrågor.
Studerande pratade också en del om hälsokunskap eftersom det är en del av omgivningslära
och även behandlades under de ämnesdidaktiska kurserna Naturvetenskap 1 och 2, men jag har
valt att inte ta med dessa uttalanden i denna avhandling då de inte direkt faller under kategorin
naturvetenskapliga ämnen.
Meningskategoriseringen genomgick många stadier. Till att börja med gick jag igenom
materialet och plockade ut alla citat som hörde till mina forskningsfrågor. Sedan kategoriserade
jag citaten under olika arbetsrubriker, alltså kategorier. Kategorierna genomgick flera
omformuleringar för att namnet på kategorin skulle passa in på de uttalanden som placerades
inom dem. Då jag var nöjd med mina kategorier, räknade jag hur många respondenter som hade
gjort innehållsmässigt likvärdiga uttalanden för att få en bild av hur många som uttryckte en
viss sak. Sedan började jag rensa bland citaten och här försökte jag få en jämn fördelning mellan
respondenterna. En del respondenter uttalade sig mer kortfattat och tydligt än andra så
fördelningen blev inte helt jämn respondenterna emellan men eftersom de uttryckte samma sak
ansåg jag att det är oväsentligt vems citat som exemplifierar deras uttalanden. Det finns ändå
alltid en risk att forskaren läser in tolkningar som respondenten inte avsett vilket man behöver
beakta då man presenterar sina resultat (Olsson & Sörensen, 2008). Eftersom de resultat jag fått
till stora delar överensstämmer bra med tidigare forskning kan man anta att det ändå inte gjorts
avgörande feltolkningar (Kvale & Brinkmann, 2009).

70

5.2.1 Slutsatser och förslag till fortsatt forskning
Den här studien visade på att ämnesdidaktisk kompetenta exempel på naturvetenskaplig
undervisning på lärarutbildningen kan få klasslärarstuderande som tidigare haft negativ attityd
till naturvetenskaper att få en mer positiv bild av naturvetenskaper. Vidare får
klasslärarstudenterna egna idéer om hur de kan undervisa naturvetenskaper och vad som
förväntas av dem som blivande klasslärare. Både ämnesinnehåll och didaktik var uppskattade
moment i de ämnesdidaktiska kurserna på klasslärarlinjen. Klasslärarstuderande har ändå sina
egna tidigare erfarenheter som utgångspunkt för den egna undervisningen och vill återskapa
lyckade moment och förändra mindre lyckade undervisningsmoment de erfarit under sin egen
skolgång. Förebilder påverkar intresset i positiv riktning och klasslärarstuderandena menar att
de vill vara goda förebilder och bottnar det i att egna förebilder hemifrån eller från skolan har
påverkat deras intresse positivt. Det framkom också att utbildning kan förändra attityden till
naturvetenskaper men att nya arbetsmetoder och undervisningssätt kan kännas svåra att ta till
sig på grund av bristen av egna erfarenheter. Konkret undervisning leder enligt respondenterna
till ökat intresse medan abstrakta undervisningsmetoder kan leda till minskat intresse, vilket
klasslärarstuderandena också vittnade om..
Studerande anser att naturvetenskaper är relevant att undervisa i årskurs 1–6 men de med goda
ämneskunskaper har lättare att motivera relevansen än de med sämre ämneskunskaper.
Studerande känner sig på det stora hela tryggare inför att själva undervisa naturvetenskaper
efter att de gått klasslärarlinjens obligatoriska förberedande kurser, även då en del anser att de
behöver ännu behöver läsa in sig på vissa delar av ämnesinnehållet. Klasslärarstuderande
upplever att både ämneskunskaper och ämnesdidaktiska kunskaper är mycket viktiga
Fortsatt forskning som relaterar till den här studiens tema, men som inte framkom i den här
studien, skulle kunna fokusera på hur klasslärare bemöter flickor respektive pojkar i ett så pass
jämställt land som Finland. Det skulle vara intressant att se om, och i så fall i vilken grad pojkar
uppmuntras mer och flickor mindre, samt vilka förväntningar klasslärare har på flickor
respektive pojkar i naturvetenskaper i årskurs 1–6. Det skulle också vara intressant att de på
klasslärares syn på jämställd undervisning i naturvetenskaper.
Fortsatt forskning gällande den här studien skulle också vara intressant. En longitudinell
uppföljning av samma respondenter, vid exempelvis tidpunkterna för när de blir utexaminerad
71

klasslärare och sedan efter några års som arbetande klasslärare, skull vara intressant. Man skulle
då kunna fokusera på vad de här respondenterna har valt att fördjupa sig i och hur förberedda
de känner sig efter att ha genomfört hela klasslärarutbildningen. Efter några år som arbetande
klasslärare skulle det också vara intressant att höra hur de upplever att de har kunnat genomföra
undervisning i naturvetenskaper för att se ifall det motsvarar deras förväntningar och tankar
kring framtida undervisning.

72

Litteratur
Abell, S.K. (2007). Research on Science Teacher Knowledge. I S.K. Abell & N.G. Lederman
(red.) Handbook of Research on Science Teacher Education. Mahwah, New Jersey: Lawrence
Erlbaum Associates.
Andersson, C. (2015). Professional development in formative assessment: Effects on teacher
classroom practice and student achievement. Umeå Universitet. Department of Science and
Mathematics Education. Doktorsavhandling.
Bulunuz, M. & Jarrett, O. (2009). Developing an interest in science: background experiences
of preservice elementary teachers. International Journal of Environmental & Science
Education 5(1), 65–84.
Burgoon, J., Heddle, M., & Duran, E. (2011). Re-Examining the Similarities Between Teacher
and Student Conceptions About Physical Science. Journal of Science Teacher Education, 101–
114.
Christidou, V. (2011). Interest, attitudes and images related to science: Combining
students´voices with the voices of school Science, teachers, and popular science. International
Journal of Environmental & Science Education 6(2), 141–159.
Cohen, L., Manion, L. & Morrison, K. (2011). Research Methods in Education. London:
Routledge
Czerniak, C. M. & Johnson, C. C. (2014). Interdisciplinary science teaching. In N. G. Lederman
& S.K. Abell (Eds.), Handbook of research on science education (Vol. II), 295–411. New York:
Routledge
Dalen, M. (2007). Intervju som metod. Malmö: Gleerups.
Dahlgren, L. O. & Johansson, K. (2015). Fenomenografi. I A. Fejes & R. Thornberg (Red.),
Handbok i kvalitativ analys. Stockholm: Liber AB.
73

Denscombe, M. (2016). Forskningshandboken. För småskaliga forskningsprojekt inom
samhällsvetenskaperna. Lund: Studentlitteratur.
Fitzgerald, A., Dawson, V & Hackling, M. (2012). Examining the beliefs and practices of four
effective Australian primary scinece teachers. Research in Science Education.
Forbes, A. & Skamp, K. (2014). ´Because we weren´t actually teaching them, we thought they
weren´t learning: Primary teacher perspectives from the MyScience Initiative. Research in
Science Education.
Forsén, F. (2020). Blivande klasslärares grundkunskaper i kemi: En studie av hur blivande
klasslärare uppfattar sina kunskaper i kemi samt vilket intresse som finns för
naturvetenskapliga biämnen. Opublicerad avhandling för pedagogie magistersexamen.
Fakulteten för pedagogik och välfärdsstudier, Åbo Akademi, Vasa.
Fägerstam, E. (2012). Space and place: Perspectives on outdoor teaching and learning.
http://liu.divaportal.org/smash/record.jsf;jsessionid=TIOiufhHhMoUf9Z26fHGy5pJHIWGU8
wcqSW5Nq2y.diva2-search1?pid=diva2%3A551531&dswid=2072 (Hämtad 13.3.2019).
Gorard, S. (2003). Quantitative methods in social science research. London: Continuum.
Gross, L., McGee, J., James, J. & Hodge, C. (2019) From Play to Pedagogy: Formative
Childhood Experiences and the Development of Preservice Elementary Science
Educators, Journal of Science Teacher Education, 30:8, 856-871
Harlen, W. (1997). Primary teachers´ understanding in science and its impact in the classroom.
Research in Science Education, 323–337.
Henriksson, A. (2016). Man måste tänka själv: Klasslärares uppfattningar av undervisning i
de naturvetenskapliga läroämnena. Åbo Akademis förlag.

74

Härmälä-Braskén, A.-S., Hemmi, K., & Kurtén, B. (2020). Misconceptions in chemistry
among Finnish prospective primary school teachers - a long-term study. International Journal
of Science Education, 1–18.
Kansanen, P. (2004). Opetuksen käsitemaailma. Juva: PS-kustannus.
Keeves, J.P. & Morgenstern, C. (1992). Attitudes towards science: Measures and effects. In
Keeves, J.P. (Ed.), The IEA Study of Science III: Changes in science education and
achievement: 1970 to 1984. New York: Pergamon.
Kind, V. (2009) Pedagogical content knowledge in science education: perspectives and
potential for progress, Studies in Science Education, 45:2, 169204, DOI: 10.1080/03057260903142285
Kroksmark, T. (2007). Fenomenografisk didaktik – en didaktisk möjlighet. Didaktisk tidskrift
Vol. 17, No. 2–3.
Kvale, S. & Brinkmann, S. (2009). Den kvalitativa forskningsintervjun. Lund: Studentlitteratur.
Kärnä, P., Hakonen, R. & Kuusela, J. (2012). Luonnontieteellinen osaaminen perusopetuksen
9. luokalla 2011. Opetushallitus. Koulutuksen seurantaraportti 2012:2
www.oph.fi/julkaisut/2012/luonnotieteellinen_osaaminen_persuopetuksen_9 _luokalla_2011
(hämtad 3.4.2021)
Levitt, K.E. (2001). An analysis of elementary teachers´ beliefs regarding the teaching and
learning of science. Science Education.
Morrison, J.A. & Lederman, N.G. (2003). Science teachers´ diagnosis and understanding of
students´ preconceptions. Science Education, 87, 849 ̶ 867.
OECD. (2018). PISA 2015 Results in Focus.
https://www.oecd.org/pisa/pisa-2015-results-in-focus.pdf
hämtad 3.4.2021

75

OECD. (2019). Results from PISA 2018.
https://www.oecd.org/pisa/publications/PISA2018_CN_FIN.pdf

Olsson. H. & Sörensen, S. (2008). Forskningsprocessen. Kvalitativa och kvantitativa
perspektiv. Stockholm: Liber.
Oskamp, S. & Schultz, P. W. (2005). Attitudes and opinions. Mahwah, N.J.: L. Erlbaum
Associates.
Patel, R. & Davidson, B. (2011). Forskningsmetodikens grunder. Att planera, genomföra och
rapportera en undersökning. Lund: Studentlitteratur.
Royal Society (2004). Taking a leading role. London: The Royal Society.
Saloviita, T. (2013). Luokka haltuun! Parhaat keinot toimivaan opetukseen. Jyväskylä: PSkustannus. Opetus 2000.
Siegel, M.A. and Ranney, M.A. (2003), Developing the changes in attitude about the
relevance of science (CARS) questionnaire and assessing two high school science classes. J.
Res. Sci. Teach., 40: 757-775.
Sjöblom, P., Härmälä-Braskén, A-S. & Kurtén, B. (21–25.8.2017). Finnish primary teacher
students’ attitudes toward teaching science [Konferensföredrag]. ESERA 2017: Research,
practice and collaboration in science education, Dublin, Ireland.
Stukát, S. (2005). Att skriva examensarbete inom utbildningsvetenskap. Lund:
Studentlitteratur.
Säljö, R. (2011). Lärande och lärandemiljöer. I S-E. Hansén & L. Forsman (red.)
Allmändidaktik – vetenskap för lärare. Lund: Studentlitteratur.
Trost, J. (2012). Enkätboken. Lund: Studentlitteratur.

76

Utbildningsstyrelsen. (2004). Grunderna för läroplanen för den grundläggande utbildningen
2004.
http://www02.oph.fi/svenska/ops/grundskola/LPgrundl.pdf
(hämtad 3.3.2019)
Tyler-Wood, T., Ellison, A., Lim, O. & Periathiruvadi, S. (2011). Bringing Up Girls in Science
(BUGS): The Effectiveness of an Afterschool Enviromental Science Program for Increasing
Female Students’ Interest in Science Careers. New York: Springer Science+Business Media
Utbildningsstyrelsen. (2014a). LP 2016. Revidering av grunderna för läroplanen för
förskoleundervisningen och grundläggande utbildning. www.oph.fi/lp2016
(hämtad den 3.3.2019)
Utbildningsstyrelsen.

(2014c).

Grunderna

för

läroplanen

för

den

grundläggande

utbildningen2014.
http://oph.fi/download/163787_grunderna_for_laroplanen_for_den_grundla
ggande_utbildningen_2014.pdf
(hämtad 3.3.2019)
Åbo Akademi. Utbildningslinjen för klasslärare, antagna 2018–2020. Hämtat från
Studiehandbok: https://studiehandboken.abo.fi/sv/kurs/640035.0/1866?period=2018-2020
(hämtad den 4.4 2021).
Åbo Akademi. Utbildningslinjen för klasslärare, antagna 2018–2020. Hämtat från
Studiehandbok: https://studiehandboken.abo.fi/sv/kurs/640036.0/1867?period=2018-2020
(hämtad den 4.4 2021).
Åbo Akademi. Utbildningslinjen för klasslärare, antagna 2018–2020. Hämtat från
Studiehandbok: https://studiehandboken.abo.fi/sv/studiehelhet/K-1002/14668?period=20182020
(hämtad den 4.4 2021).

77

b
Bilaga 1. Intervjubrev.
Hej!
I höstas fyllde du i en enkät före de ämnesdidaktiska kurserna i naturvetenskaper och en enkät
efter kurserna. Dessa enkäter ingår i ett projekt där vi forskar kring hur vi kunde utveckla
kurserna för att få studerande att känna sig tryggare i sin roll som lärare i naturvetenskaper. För
att fördjupa den information som enkäterna ger inbjuds en grupp studerande nu till en intervju
om naturvetenskapliga ämnen och undervisningen i dem. Du som får detta brev ingår i denna
grupp. Intervjuerna är individuella och deltagandet är frivilligt. Intervjun genomförs av Berit
Kurtén och äger rum i Academill. Allt du säger i intervjun behandlas konfidentiellt och används
endast i forsknings- och kursutvecklingssyfte.
Ifall du samtycker till att delta följer du länken nedan och prickar för de tider som passar dig
senast fredag 6.4. Reservera en timme för intervjun. Ifall ingen av tiderna passar kan du välja
alternativet “kan inte delta” och vi får återkomma. Ifall du väljer att inte alls delta i intervjun är
det viktigt att du meddelar per e-post om detta, så slipper du få påminnelser per e-post.
Varje deltagare får ett litet tack i form av en biobiljett efter intervjun.

Hoppas du kan tänka dig att ställa upp!

Vårhälsningar,
Pia Sjöblom, universitetslärare
Ann-Sofi Härmälä-Braskén, doktorand
Berit Kurtén, akademilektor

b
78

Bilaga 2. Intervjuguide
Intervjuguide
Presentation
Syfte: I höstas fyllde du i en enkät före de ämnesdidaktiska kurserna i naturvetenskaper och
en enkät efter kurserna. Dessa enkäter ingår i ett projekt där vi forskar kring hur vi kunde
utveckla kurserna för att få studerande att känna sig tryggare i sin roll som lärare i
naturvetenskaper. För att fördjupa den information som enkäterna ger inbjuds en grupp
studerande nu till en intervju om naturvetenskapliga ämnen och undervisningen i dem.
Rätt att avbryta.
Dina svar kommer inte att påverka något kursvitsord, det framgår ingenstans vem som svarat
och vad och det är väldigt viktigt för oss att de är ärliga.
Background (B)
Vilka minnen har du från skolan/din egen skoltid?
Kan du beskriva en typisk lektion i bi-ge-fy-ke-hk som du minns?
Vad tyckte du om skolämnena bi/ge/ke/fy/hk. (Varför? motivera)
Hur var ditt intresse för dessa ämnen i skolan jämfört med andra ämnen?
I förenkäten har jag med en fråga där de har valt de tre ämnen som de tyckte bäst om och de
tre som de tyckte minst om (både i 7-9 och gy). Det har varit en öppen fråga så de har själva
skrivit in sina ämnen.
Vilken betydelse har läraren och/eller undervisningen haft för ditt intresse (eller brist på
intresse) för bi/ge/ke/fy/hk?
(Det här kanske ingår redan i motiveringen till frågan om vad de tyckte, men ännu kolla att de
faktiskt har förklarat varför de tror att de har blivit intresserade av ämnena eller att de inte har
blivit så intresserade. )
Vad har du för (fritids)intressen?

Relevance (R)
Behöver alla människor kunskaper i bi/ge/ke/fy/hk? (Varför? motivera)
Har du användning av dina kunskaper i bi/ge/ke/fy/hk (till vardags). (På vilket sätt?)
Är det viktigt/ Hur viktigt är det att elever i åk 1–6 undervisas i bi/ge/ke/fy/hk? Varför?
Hur ser du på att integrera dessa fem ämnen inom ämneshelheten omgivningslära? (speciella
svårigheter, fördelar?)
Hur kommer du att ta dig an integreringen inom ämneshelheten? (tyngdpunkter?
prioriteringar? varför?)

b
79

Affective / Enjoyment (AE)
Vad upplever du som positivt och intressant med bi/ge/ke/fy/hk i årskurs 1–6?
Hur föreställer du dig själv i rollen som lärare i bi/ge/ke/fy/hk?
Hur tror du att eleverna upplever ämnena bi/ge/ke/fy/hk?
Har dina uppfattningar om bi/ge/ke/fy/hk förändrats under kurserna? På vilket sätt? Vad är
det som har påverkat dig?
Finns det några minnen från kursen som du kan lyfta fram som skulle påverkat ditt
förhållande till de olika ämnena?/ Vilka är dina bästa minnen från kursen? Vilka är dina
sämsta minnen?

Affective / Anxiety (AA)
Finns det sådant som oroar dig då det gäller din roll som lärare i bi/ge/ke/fy/hk? Vad i så fall?
Difficulties (D)
Vad uppfattar du som mest utmanande då det gäller undervisningen i bi/ge/ke/fy/hk?
Upplever du att kurserna NatVet 1 och 2 har gett dig a) innehållsmässiga grunder
(ämneskunskap) och b) didaktiska kunskaper för att undervisa bi/ge/ke/fy/hk? Motivera. Vad
saknar du?

Self-efficacy (S)
Vad tänker du att du kan göra för att bli trygg i din roll som lärare i bi/ge/ke/fy/hk?
Har kurserna i Natvet 1 och 2 påverkat din tilltro till din egen förmåga att undervisa
bi/ge/ke/fy/hk? På vilket sätt? Vad är det som bidragit till din förändrade uppfattning?
Vad tycker du att man kunde göra ytterligare inom kurserna för att öka intresset, förmågan
och tron på den egna förmågan bland studerande? Du själv? (I allmänhet och mera
personligt… vad skulle du ha behövt ytterligare)
Hur har din syn på ämnena utvecklats under kursen, dvs. hur den studerande såg på ämnena
som elev och nu som lärarstuderande? Vad har eventuellt bidragit till en förändrad syn?

Vision: Hur vill du själv vara som lärare i naturvetenskaper? Arbetsmetoder, lärarroll osv.

80
b

