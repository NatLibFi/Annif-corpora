Utomhuspedagogik som en del av en mer aktiv
skolvardag
En kvalitativ undersökning om andraklassares uppfattningar av fysisk aktivitet i
samband med utomhuspedagogik

Emma Johanna Snellman

Avhandling för magisterexamen
Fakulteten för pedagogik och
välfärdsstudier
Åbo Akademi
Vasa, 2020

Abstrakt
Författare

Årtal

Snellman Emma Johanna

2020

Arbetets titel

Utomhuspedagogik som en del av en mer aktiv skolvardag – En kvalitativ undersökning om
andraklassares uppfattningar av fysisk aktivitet i samband med utomhuspedagogik
Publicerad avhandling för magisterexamen i pedagogik

Sidantal (tot.)

Vasa: Åbo Akademi. Fakulteten för pedagogik och 88 (111)
välfärdsstudier
Referat (Avhandlingens syfte, forskningsfrågor, metoder, respondenter, huvudsakliga resultat, slutsatser)

Utomhuspedagogik kan definieras som organiserat lärande som äger rum utomhus både i
närmiljön och i det övriga samhället. I utomhuspedagogik kopplas teori och praktik samman
och undervisningen kopplas till det verkliga livet. Genom att elever får vara delaktiga medför
utomhuspedagogik som metod flera positiva effekter på lärande. Utomhuspedagogik kan
användas som metod för att öka den fysiska aktiviteten bland eleverna i skolvardagen. En
stor andel av barn och unga i Finland uppnår inte rekommendationen för fysisk aktivitet,
vilket ger negativa följder. Fysisk aktivitet i undervisningen ger däremot positiva effekter på
bland annat elevers lärande och koncentration. Elever har positiva upplevelser av att integrera
fysisk aktivitet i undervisningen.
Syftet med denna avhandling är att undersöka vilka uppfattningar elever i årskurs två har av
utomhuspedagogik och av fysisk aktivitet i samband med utomhuspedagogik. I avhandlingen
undersöks också på vilket sätt elever i årskurs två är aktiva under en utedag både genom
observation och utifrån elevens egen upplevda fysiska aktivitet.
Utifrån syftet har följande forskningsfrågor utarbetats:
1. På vilket sätt är elever i årskurs två fysiskt aktiva under en utedag?
2. Vilka uppfattningar har elever i årskurs två av
a. den egna fysiska aktiviteten under en utedag?
b. utomhuspedagogik?
c. fysisk aktivitet i samband med utomhuspedagogik?
För att besvara forskningsfrågorna har två kvalitativa datainsamlingsmetoder använts
observation och gruppintervju. Fenomenografi användes som forskningsansats för att at reda
på elevernas egna uppfattningar. Studien är en fallstudie där endast en grupp undersökts. I
undersökningen deltog 30 elever från årskurs två i den grundläggande utbildningen som
regelbundet har utomhusundervisning. Samtliga elever observerades under tre utedagar och
under den andra och tredje utedagen ägde sex gruppintervjuer rum, två gruppintervjuer ägde
rum några månader senare. Sammanlagt deltog 24 av 30 elever i gruppintervjuerna. Det
insamlade materialet transkriberades och analyserades.
Resultatet visar att andraklassarna som deltog i denna studie är fysiskt aktiva den största delen
av en utedag och mängden passiv tid är minimal. Den fysiska aktiviteten under en utedag är
mångsidig och varierande. Andraklassarnas självupplevda fysiska aktivitet är också hög.
Eleverna lyfter fram på vilket sätt de rört på sig under en utedag samt beskriver den fysiska

aktiviteten som jobbig, svettig och rolig samt att de blir andfådda. Andraklassarnas
uppfattningar av utomhuspedagogik kan delas in i sju kategorier: frisk luft, utevistelse och
naturkontakt, koncentration och lärande, sociala relationer, frihet, lek och mycket utrymme,
praktiska saker, känslor förknippade med utomhuspedagogik samt fysisk aktivitet.
Andraklassarnas uppfattningar av utomhuspedagogik är mestadels positiv. Uppfattningarna
av fysisk aktivitet i samband med utomhuspedagogik bland andraklassare kan delas in i sex
kategorier: hälsofördelar, för att minska på stillasittande, högre energinivå,
avslappning/avkoppling, roligt och för att inte frysa. Det kan konstateras att eleverna i årskurs
två är medvetna om den fysiska aktivitetens fördelar.
På grund av att studiens omfattning och elevernas låga ålder kan resultaten i denna avhandling
inte generaliseras. Resultaten kan dock informera andra lärare och inspirera till diskussion
och fortsatt forskning. Resultaten av denna avhandling kan fram för allt vara till nytta för
lärare som undervisar elever i den grundläggande utbildningens lägre årskurser och för de
lärare som har ett intresse för utomhuspedagogik. Forskning inom utomhuspedagogik med
elevperspektiv är värdefull.
Sökord / indexord

Utomhuspedagogik, fysisk aktivitet, aktiv skolvardag, ulkona oppiminen, fyysinen
aktiivisuus, aktiivinen koulupäivä, outdoor education, physical activity, active schoolday

Innehåll
Abstrakt
1 Inledning................................................................................................................................. 1
1.1 Bakgrund och problemdiskussion .................................................................................... 1
1.2 Syfte.................................................................................................................................. 5
1.3 Avhandlingens disposition ............................................................................................... 5
2 Utomhuspedagogik som begrepp och metod ...................................................................... 7
2.1 Definition av utomhuspedagogik ..................................................................................... 7
2.2 Utomhuspedagogik i Grunderna för läroplanen för den grundläggande utbildningen .... 9
2.3 Positiva effekter av utomhuspedagogik ......................................................................... 10
2.3.1 Inlärningsmässiga effekter av utomhuspedagogik .................................................. 11
2.3.2 Fysiska och motoriska effekter av utomhuspedagogik ........................................... 13
2.3.3 Affektiva effekter av utomhuspedagogik ................................................................ 16
2.3.4 Beteenderelaterade effekter av utomhuspedagogik ................................................. 18
2.4 Utmaningar och risker med utomhuspedagogik ............................................................. 18
3 Fysisk aktivitet ..................................................................................................................... 22
3.1 Definition av fysisk aktivitet .......................................................................................... 22
3.2 Betydelsen av fysisk aktivitet för barn och unga ........................................................... 22
3.3 Rekommendationer för fysisk aktivitet för barn och unga ............................................. 23
3.4 Fysisk aktivitet bland barn och unga i Finland .............................................................. 25
3.5 Fysisk aktivitet och lärande ............................................................................................ 26
3.6 Fysisk aktivitet under skoldagen .................................................................................... 28
3.7 Elevers upplevelser av fysisk aktivitet i undervisningen ............................................... 30
4 Frågeställningar och metoder ............................................................................................ 33
4.1 Precisering av syfte och forskningsfrågor ...................................................................... 33
4.2 Val av forskningsansats och datainsamlingsmetoder ..................................................... 34
4.3 Observation som datainsamlingsmetod .......................................................................... 36

4.4 Gruppintervju som datainsamlingsmetod....................................................................... 38
4.5 Undersökningens genomförande .................................................................................... 40
4.6 Analys av data ................................................................................................................ 43
4.7 Tillförlitlighet, trovärdighet och etiska aspekter ............................................................ 45
5 Resultat ................................................................................................................................. 48
5.1 Andraklassares fysiska aktivitet under en utedag........................................................... 48
5.1.1 Utedag 1 .................................................................................................................. 48
5.1.2 Utedag 2 .................................................................................................................. 50
5.1.3 Utedag 3 .................................................................................................................. 53
5.1.4 Sammanfattning av den fysiska aktiviteten under utedagarna ................................ 55
5.2 Andraklassares uppfattningar ......................................................................................... 56
5.2.1 Andraklassares uppfattningar av den egna fysiska aktiviteten under en utedag ..... 56
5.2.2 Andraklassares uppfattningar av utomhuspedagogik .............................................. 62
5.2.3 Andraklassares uppfattningar av fysisk aktivitet i samband med utomhuspedagogik
.......................................................................................................................................... 71
6 Diskussion ............................................................................................................................ 76
6.1 Metoddiskussion............................................................................................................. 76
6.2 Resultatdiskussion .......................................................................................................... 80
6.2.1 Andraklassares fysiska aktivitet under en utedag.................................................... 81
6.2.2 Andraklassares uppfattningar av den egna fysiska aktiviteten under en utedag ..... 82
6.2.3 Andraklassares uppfattningar av utomhuspedagogik .............................................. 83
6.2.4 Andraklassares uppfattningar av fysisk aktivitet i samband med utomhuspedagogik
.......................................................................................................................................... 85
6.3 Förslag på fortsatt forskning .......................................................................................... 86
6.4 Slutsats ........................................................................................................................... 88
Litteratur
Bilagor

Bilagor
Bilaga 1: Information till rektor
Bilaga 2: Information till lärare
Bilaga 3: Information till vårdnadshavare
Bilaga 4: Observationsschema i form av loggbok
Bilaga 5: Intervjuguide

Tabeller
Tabell 1: Loggbok över utedag 1...............................................................................................48
Tabell 2: Loggbok över utedag 2...............................................................................................51
Tabell 3: Loggbok över utedag 3...............................................................................................53

Figurer
Figur 1: Andraklassares uppfattning av den egna fysiska aktiviteten under en utedag. Elevernas
beskrivningar

vad

som

händer

under

en

utedag........................................................................................................................................57
Figur 2: Andraklassares uppfattning av den egna fysiska aktiviteten under en utedag. Elevernas
upplevelser av fysisk aktivitet under en utedag..........................................................................57
Figur 3: Andraklassares uppfattning av utomhuspedagogik.....................................................63
Figur

4:

Andraklassares

uppfattning

av

fysisk

aktivitet

i

samband

med

utomhuspedagogik....................................................................................................................71

1 Inledning
Tema för denna avhandling är fysisk aktivitet i samband med utomhuspedagogik.
Utomhuspedagogik lyfts upp som en varierande arbetsmetod som ökar mängden fysisk
aktivitet hos eleven. Fysisk aktivitet behandlas ur olika synvinklar med fokus på skolan
och vilken relation fysisk aktivitet har till lärande. Avhandlingen är av kvalitativ
karaktär och i studien undersöks uppfattningar av fysisk aktivitet i samband med
utomhuspedagogik hos elever i årskurs två. I avhandlingen undersöks också på vilket
sätt elever i årskurs två är fysiskt aktiva under en utedag.

1.1 Bakgrund och problemdiskussion
Klassrummet kan ur lärares perspektiv präglas av prestation och tidspress och lärare
måste prioritera sin tid med tanke på elevens förutsättningar för lärande.
Undervisningen ska följa läroplansgrunderna och tiden ska användas så effektivt som
möjligt. Att integrera fysisk aktivitet i undervisningen är en prioritet som borde vara
hög bland lärare. (Orlowski, 2013, s. 47). Att integrera fysisk aktivitet i undervisningen
ger positiva effekter på elevers lärande (Lindt & Miller, 2017, s. 37). Även fast
inslagen av fysisk aktivitet tar tid ger de positiva effekter på lång sikt dels på lärande,
dels på koncentration och energinivå (Orlowski, 2013, s. 47; Riley, Lubans, Morgans,
Young, 2015, s. 660; U.S. Department of Health and Human Services, 2010, s. 28). I
denna avhandling beskrivs utomhuspedagogik som en metod som ökar den fysiska
aktiviteten under skoldagen.
Det finns nationella rekommendationer för fysisk aktivitet för olika åldersgrupper i
Finland. För barn under skolåldern är rekommendationerna tre timmar lätt till
ansträngande fysisk aktivitet dagligen för att uppnå positiva effekter på hälsan
(Undervisnings- och kulturministeriet, 2016). Barn och unga i skolålder, sju till tolv
år, rekommenderas vara fysiskt aktiva under en till två timmar dagligen samt att inte
sitta längre stunder än två timmar åt gången (Undervisnings- och kulturministeriet,
2020). Rekommendationerna för unga i åldern 13–18 är en och en halv timme fysisk
aktivitet dagligen (Undervisnings- och kulturministeriet, 2020).
Den tid som eleverna är aktiva under skolgymnastiken räcker inte för att uppnå den
rekommenderade mängden fysisk aktivitet bland barn och unga. Fysisk aktivitet måste
1

integreras i den övriga undervisningen för att uppnå rekommendationerna för den
dagliga mängden fysisk aktivitet (Lindt & Miller, 2017, s. 37; Riley m.fl., 2015, s.
660). UKK-institutet ger en uppmaning i samband med resultaten från LIITUundersökningen, vars syfte är att undersöka trender i fysisk aktivitet hos barn och unga
i Finland, att skolan bör främja en mer motionsinriktad skoldag (Kokko & Martin,
2019, s. 157). Social- och hälsovårdsministeriet (2015, s. 5) säger: samhället och
föräldrarna ska skapa miljöer som stöder barns och ungas aktivitet och lärande.
Skolan når alla barn och unga i samhället och därför har skolan en viktig uppgift att
ordna verksamheten så att den präglas av fysisk aktivitet. Forskning har visat att de
minst aktiva barnen får sin största del av vardagsmotionen i skolan (Husu, m.fl., 2018,
s. 47). Genom att implementera fysisk aktivitet i skolan når lärare även de elever som
inte har det sociala eller det kulturella stödet att vara fysiskt aktiv hemifrån (Raustorp,
2004, s. 86). Carlson med flera (2013, s. 595) menar att det krävs ansvar, stöd och
övervakning från skolans sida för att eleverna ska öka sin mängd fysisk aktivitet. I
Carlsons med fleras (2013, s. 595) undersökning konstateras att i skolor där
gymnastiklärare undervisade mer än 100 minuter gymnastik i veckan och där extra
personal satsade på fysisk aktivitet under rasterna, ökade mängden fysisk aktivitet
bland eleverna.
Ommundsen (2018, s. 70–71) belyser vikten av fysisk aktivitet i skolan eftersom
skolan ska vara en plats där eleverna trivs och lär sig. Elevers psykiska hälsa ska
prioriteras högt i dagens skola. Fysisk aktivitet bidrar till ett bättre välmående bland
alla människor och därför ska fysisk aktivitet vara en del av skolvardagen. Den
psykiska hälsans många dimensioner så som välmående, trivsel och minskad stress är
faktorer som påverkas positivt av ökad mängd fysisk aktivitet.
Vikten av en mer mångsidig och aktiv undervisning har under 2010-talet varit ett
diskussionsämne bland lärare, blivande lärare och andra samhällsmedborgare, som en
följd av samhällsdebatten kring barns och ungas bristande fysiska aktivitet. Människor
är oroliga för att dagens barn och unga rör på sig för lite utanför skolan, och därför har
insatser för att öka barns fysiska aktivitet under skoldagarna satts in.
Den ökade mängden stillasittande och den minskade mängden fysisk aktivitet bland
barn och unga i dag är ett problem jag med denna avhandling vill lyfta fram.
Utomhuspedagogik är ett sätt att få mera rörelse i skolan och få en mer trivsam och
2

aktiv skolvardag, vilket även är mottot för regeringens spetsprojekt Skolan i rörelse
(Liikkuva koulu, 2016)
Utomhuspedagogik är en undervisningsmetod som ökar mängden fysisk aktivitet hos
eleven. Utomhuspedagogik har också många fördelar med tanke på elevens inlärning
samt ger en positiv utveckling av sociala, kognitiva, kreativa och beteenderelaterade
faktorer (Ohlsson, 2015, s. 19). Det är främst en metod som bidrar till en mer varierad
och aktivare skolvardag (Schneller, Duncan, Schipperijn, Nielsen, Mygind & Bentsen,
2017, s. 6). Mygind (2007, s. 161) poängterar att utomhuspedagogik är en bra metod
ur ett hälsoperspektiv, särskilt med tanke på den fysiska hälsan. Utomhuspedagogik
ska ses som en ypperlig metod för att öka den fysiska aktiviteten hos elever under
skoldagen (Grønningsæter, Hallås, Kristiansen & Nævdal, 2007, s. 2927).
Utomhuspedagogik kan användas som komplement till den övriga undervisningen för
att konkretisera abstrakt tänkande i många läroämnen. Utomhuspedagogik kan även
användas för att kombinera flera läroämnen, vilket ofta sker automatiskt (Lättman &
Wejdmark,

2011,

s.

11;

Andkjær,

2018,

s.

22).

En

helhetsskapande

undervisningsmetod betonas även i Grunderna för läroplanen för den grundläggande
utbildningen (hädanefter Glgu 2014) (Utbildningsstyrelsen, 2014, s. 30).
Enligt en studie som gjorts i Norge bland föräldrar till barn i skolåldern (Skar, Wold,
Gundersen och O´Brien, 2016, s. 239) hör utevistelse och lek i naturen och i den egna
omgivningen på fritiden inte till dagens barn och ungdomars vardag i samma
utsträckning som tidigare. Det finns många hinder som till exempel trygghet,
tillgänglighet och omgivningens karaktär. Den sociala barriären är ännu starkare,
föräldrar prioriterar inte utevistelse tillsammans med sina barn. Föräldrar har flyttat
över ansvaret på andra vuxna och skolan. (Skar m.fl., 2016, s. 239). Då skolans lärare
använder utomhuspedagogik främjas elevens inställning till naturen och eleven blir
mer bekant och trygg med att vistas i utomhusmiljö (O´Brien & Murray, 2007, s. 249).
Att mängden utevistelse sjunkit bland barn och unga under de senaste åren har många
orsaker. De digitala skärmarna som är en stor del av barn och ungas vardag kan vara
en orsak till den minskade mängden utomhusvistelse. Enligt LIITU-undersökningen
håller sig endast ett fåtal barn och unga (fem procent) till den rekommenderade
skärmtiden, vilken är två timmar per dygn (Kokko & Martin, 2019, s. 157). En annan
orsak till den minskande tiden utomhus kan vara bristen på utomhusmiljöer som bjuder
3

in till fysisk aktivitet. Wainwright (2012, s. 161) menar att tidigare generationer gavs
fler möjligheter till lek och fysisk aktivitet jämfört med nutidens barn och unga.
I dag finns det en stor andel barn och unga som inte har ett intresse av fysisk aktivitet.
Att implementera utomhuspedagogik som metod i skolorna är ett bra alternativ för att
få överviktiga och inaktiva barn att bli mer aktiva. Mängden fysisk aktivitet höjs hos
alla elever men särskilt hos de barn som annars inte rör på sig. Utomhuspedagogik som
metod är till sin natur ämnesövergripande och tematisk och den fysiska aktiviteten
kommer som en biprodukt. Den fysiska aktiviteten kan också ses som en
undermedveten slumpartad konsekvens. Den fysiska aktiviteten kommer automatiskt
utan att barn tänker på det. (Mygind, 2007, s. 167–174.) Det finns en tydlig koppling
mellan naturen, leken och en hälsosam utveckling bland barn och unga (Herrington &
Brussoni, 2015, s. 477). Därför borde utomhusvistelse vara en naturlig del av
skolvardagen.
I Glgu 2014 betonas både en aktiv skolvardag och utemiljön som en av många
lärandemiljöer. Angående fysisk aktivitet nämns det i Glgu 2014 att motion ska vara
en del av varje skoldag för att främja den psykiska hälsan (Utbildningsstyrelsen, 2014,
s. 26). Den nuvarande läroplanen förespråkar ett vidgat synsätt på lärandemiljön.
Undervisningen ska inte bara ske i skolans utrymmen utan också på skolgården och i
naturen. Utöver skolans utrymmen och skolgården ska naturen och den byggda miljön
användas i undervisningen. (Utbildningsstyrelsen, 2014, s. 28).
Tidigare forskning inom avhandlingens tema är mestadels av kvantitativ karaktär. I
många undersökningar har elevers fysiska aktivitet mätts med hjälp av accelerometrar,
pulsmätning eller andra kvantitativa mätmetoder. Det finns ur elevperspektiv en lucka
i forskningsområdet av kvalitativ karaktär. Romar, Enqvist, Kulmala, Kallio och
Tammelin (2018, s. 12) säger att forskning där elevers uppfattning av fysisk aktivitet
i samband med utomhuspedagogik vore intressant. Även O´Brien och Murray (2007,
s. 263) poängterar att barns röst borde höras mera vid forskning som berör
utomhuspedagogik. Med denna avhandling hoppas jag kunna bidra till att täcka
forskningsluckan som finns.
I Glgu 2014 betonas elevens egen förmåga att tänka och lära sig i ett av de sju
kompetensområdena (Utbildningsstyrelsen, 2014, s.18–19). Eleverna ska i den
grundläggande utbildningen lära sig om sitt eget lärande. De ska bli medvetna om att
4

kunskap kan nås på många olika sätt i olika lärmiljöer. I det första kompetensområdet
nämns också att eleven ska lära sig att fundera över sin egen kunskap. Detta
kompetensområde tangeras i min undersökning när elever reflekterar över sin
skolvardag under utedagarna.
Mitt personliga intresse för både utomhuspedagogik och fysisk aktivitet är stort. I min
kandidatavhandling skrev jag om utomhuspedagogikens effekter på matematiklärande
och vill fortsätta med utomhuspedagogik som tema även i min magisteravhandling.
Temat för denna avhandling passar även ihop med mina biämnesval. Med denna
avhandling hoppas jag bland lärare och blivande lärare även kunna belysa
utomhuspedagogik som metod och betona vikten av fysisk aktivitet i skolvardagen.

1.2 Syfte
Syftet med denna avhandling är att undersöka vilka uppfattningar elever i årskurs två
har av utomhuspedagogik och av fysisk aktivitet i samband med utomhuspedagogik. I
avhandlingen undersöks också på vilket sätt elever i årskurs två är aktiva under en
utedag både genom observation och utifrån elevens egen upplevda fysiska aktivitet.

1.3 Avhandlingens disposition
Avhandlingen är indelad i sex kapitel. I kapitel två beskrivs utomhuspedagogik som
begrepp och metod för att få en insyn i avhandlingens tema. Utomhuspedagogik
kopplas till Glgu 2014 eftersom den styr den grundläggande utbildningen i Finland
och poängterar utomhuspedagogik som metod och lärmiljö. Centrala begrepp
definieras och utomhuspedagogikens positiva effekter och utmaningar beskrivs. De
fysiska och motoriska effekterna på utomhuspedagogik betonas eftersom det är
tyngdpunkten i denna avhandling.
I kapitel tre definieras fysisk aktivitet som begrepp eftersom det är centralt i denna
avhandling. I kapitlet diskuteras rekommendationer för fysisk aktivitet enligt
nationella riktlinjer. Mängden fysisk aktivitet bland barn och unga i Finland är ändå i
fokus. I kapitlet koncentreras mängden fysisk aktivitet till skolvardagen och skolans
roll vad gäller strävan efter att öka mängden rörelse bland barn och unga diskuteras. I
slutet av kapitlet beskrivs sambandet mellan fysisk aktivitet och lärande.

5

I kapitel fyra preciseras avhandlingens syfte och forskningsfrågor. Därefter redogörs
för val av forskningsansats och datainsamlingsmetoder. Avhandlingens två kvalitativa
datainsamlingsmetoder observation och gruppintervju beskrivs. Hur undersökningens
genomförande gått till förklaras, likaså analysen av data. Till slut diskuteras
avhandlingens tillförlitlighet, trovärdighet och etiska aspekter.
I kapitel fem presenteras avhandlingens resultat. Resultatet presenteras systematiskt,
en forskningsfråga åt gången. Meningskategorisering har använts som analysmetod i
den andra forskningsfrågan. Kategorierna till de olika forskningsfrågorna presenteras
i figurer. I resultatredovisningen belyses elevernas uppfattningar med citat från
gruppintervjuerna. Den första forskningsfrågan redovisas med hjälp av tre loggböcker.
I kapitel sex diskuteras avhandlingens resultat och metod. Resultatet diskuteras
förutom utgående från forskningsfrågorna även ur ett lärarperspektiv. Resultatet
kopplas till skolan och till hur en lärare som i den grundläggande utbildningen har
nytta av dem. Slutligen ges förslag på fortsatt forskning.

6

2 Utomhuspedagogik som begrepp och metod
I kapitel två beskrivs utomhuspedagogik som pedagogisk metod. Utomhuspedagogik
kopplas till Glgu 2014. Centrala begrepp definieras och utomhuspedagogikens
positiva effekter och utmaningar beskrivs.

2.1 Definition av utomhuspedagogik
Utomhuspedagogik är organiserat lärande som äger rum utomhus både i närmiljön och
i det övriga samhället. Utomhuspedagogik kan även ses som en brygga mellan teori
och praktik. (Grothérus & Fägerstam, 2017, s. 1075.) Bryggan ska förutom att gå
mellan teori och praktik i de enskilda läroämnena även gå mellan skolan och det övriga
samhället. Fokus ska ligga på att få in det verkliga livet i skolans läroämnen genom att
eleven ska vara aktiv och involverad (Moffett, 2011, s. 278). Utgångspunkten i
utomhuspedagogiken kan också vara själva upplevelsen, att man lär sig med hela
kroppen (Brügge & Szczepanski, 2011, s. 31).
Utomhuspedagogik är en undervisningsmetod där teori och praktik kombineras i en
miljö utanför klassrummets väggar (Brügge & Szczepanski, 2011, s. 27). I en
traditionell undervisning inomhus kan teori och praktik även kombineas, men inte i
samma utsträckning som utomhus där miljön är mer varierande. I utomhuspedagogik
kan även ett helt annat samspel ske mellan eleven, läraren och den miljö de vistas i
jämfört med miljön inomhus (Björklund, 2016, s. 34). Lärare och elever sätts i en ny
miljö och tvingas ta fram nya egenskaper och roller i gruppen.
Østergaard (2018, s. 158) definierar utomhuspedagogik som en läroplanbaserad
undervisning som kan äga rum både i natur- och kulturmiljöer. Utomhuspedagogik
kan förverkligas på många olika sätt, huvudsaken att undervisningen sker utanför
klassrummet. Utomhuspedagogik som metod ska vara organiserad och pedagogisk.
Østergaard (2018, s. 162) definierar också utomhuspedagogik som en inkluderande
och motiverande lärandemiljö för rörelse i skolan.
Enligt Andkjær (2018, s. 212) kan utomhuspedagogik delas in i olika kategorier enligt
vad läraren har för mål med undervisningen. Under den första kategorin hör alla mål
som har med friluftsliv och miljömedvetenhet att göra. Då ses utomhuspedagogik som
en utmaning för eleverna att utveckla sig själva i relation till naturen samtidigt som de
7

lär sig om miljömedvetenhet. Utomhuspedagogik kan också ses ur ett
kompetensperspektiv. Då är målet att eleverna ska lära sig att bemästra en viss teknik
med naturen som hjälpmedel. Andra färdigheter som utomhuspedagogiken stöder kan
vara

samarbetsförmåga

och

gruppdynamik.

Den

tredje

kategorin

av

utomhuspedagogik innehåller mål som har med hälsan att göra. Läraren har då bland
annat fysisk aktivitet som fokusområde. Till hälsomålen kan också räknas främjande
av den psykiska hälsan, till exempel att se naturen som en plats för avslappning.
Barn och unga ska få vistas i miljöer där de får vara fysiskt aktiva, utforska, vara
kreativa och skapa. Utanför klassrummets väggar och utanför skolbyggnaden är
miljöer där dessa kriterier uppfylls. Människan är till sin natur nyfiken och vill använda
sig av alla sina sinnen och ibland kan klassrummets väggar sätta gränser för detta.
Människan är också en del av naturen, vilket betyder att vi måste vara i naturen för att
lära oss om vår omvärld. Lärare och elever ska tillsammans utforska världen vi lever i
och frågan och temat ska vara utgångspunkten vid valet av lärmiljö. De didaktiska
frågorna vad, hur och varför ska läraren ha i åtanke vid val av arbetsmetod. (Björklund,
2016, s. 34; Olsson, 2015, s. 10–19.)
Olsson (2015, s. 19) menar att allt verkligt finns utanför klassrummets väggar och
lyfter det som ett argument för utomhuspedagogik. Björklund (2016, s. 31) hävdar å
andra sidan att utomhuspedagogik inte nödvändigtvis behöver ske utomhus i naturen.
Undervisningen kan också äga rum i andra institutioner och platser i samhället som är
inomhus men utanför klassrummet. Huvudsaken är att lärande ska präglas av riktiga
erfarenheter och upplevelser där eleven använder sin kropp och sina sinnen. Lärande
kan alltså äga rum både inne och ute. För att elever ska få en förståelse av fenomen i
vår omvärld och få kunskap om den bör de få uppleva det på riktigt för att lära sig
(Behrenfeldt, 2015, s. 19; Björklund, 2016, s. 32). Fenomen, företeelser, kunskaper
och frågor kan både handla om natur och kultur då utomhuspedagogik används som
metod.
Utomhuspedagogik resulterar inte bara i sådan kunskap och sådant lärande som även
sker i klassrummet, utan också i så kallad ”tyst kunskap”. Denna tysta kunskap nås
inte ifall inte tillfälle för egen upplevelse ges. Ofta lär elever sig saker utomhus som
kan vara svåra att beskriva i text eller i ord. Det enda alternativet för att eleverna ska
få erfarenheter av olika fenomen eller företeelser, är att de får erfara det med sin egen
8

kropp och sina egna sinnen i utemiljö. (Brügge & Szczepanski, 2011, s. 27.)
Utomhuspedagogik kan kopplas till John Deweys kända citat: learning by doing.
(refererad i Säljö, 2011, s. 175).
Kärnan i utomhuspedagogik är att elever ska få lära sig om sin omgivning, både
naturen som omger oss och kulturen vi lever i. Genom att vistas utomhus menar
Björklund (2016, s. 32–37) att eleven ser sambandet mellan natur och kultur och
eleven får en relation till den värld vi lever i. Utomhuspedagogik kan användas i syfte
att lära sig om naturen eller lära sig andra ämnen i naturen. Det är viktigt att komma
ihåg att utomhuspedagogik inte behöver vara den enda metoden att lära sig om naturen
utan lärande kan ske i olika lärandemiljöer under olika tidpunkter. Det viktigaste är att
det finns ett samspel mellan natur och kultur, vilket kan ske i samspel med musik,
konst, landskap eller litteratur (Brügge & Szczepanski, 2011, s. 28).

2.2 Utomhuspedagogik i Grunderna för läroplanen för den
grundläggande utbildningen
I Glgu 2014 (Utbildningsstyrelsen, 2014, s. 14–29) förespråkas utomhuspedagogik
som undervisningsmetod och det belyses att undervisningen inte enbart ska ske i
skolans utrymmen, utan även på skolgården och i naturen. Elever ska få vara aktiva i
undervisningen och använda sig av alla sina sinnen. I Glgu 2014 poängteras även att
undervisningen ska äga rum i flera olika miljöer, bland de mångsidiga lärmiljöerna ska
en del vara inomhus och en del utomhus. Lärmiljöerna ska vara varierande och
välfungerande vilket bidrar till kommunikation, delaktighet och byggande av kunskap
hos eleven. Definitionen av en god lärmiljö är en plats där elever vistas för att lära sig.
Lärmiljön bör vara motiverande för att förutsättningarna för lärande ska vara så
gynnsamma som möjligt; utomhusmiljön som en lärmiljö utav många. Motivation och
berikad kunskap utvecklas då eleven får vistas i mångsidiga lärmiljöer som inbjuder
eleven till självständigt arbete och deltagande. De mångsidiga lärmiljöerna ska även
bidra till ett kreativt tänkande hos eleven och ge nya perspektiv på fenomen och
områden. De lärmiljöer som erbjuds ska väljas utifrån elevens behov och elevers
särskilda behov ska även tas i beaktande då lärmiljön utformas. Rörelse och samarbete
är även två nyckelord som tangeras då undervisningen flyttas utanför klassrummets
väggar. I Glgu 2014 belyses även att lärmiljöerna ska vara trygga, hälsosamma och
9

öka elevens välbefinnande. Naturen och omgivningen runt skolan uppfyller sannolikt
dessa krav beroende på var skolan är belägen; i stadskärnan eller ute på landsbygden.
Den egna närmiljön nämns specifikt inom läroämnet omgivningslära och gymnastik i
Glgu 2014. Ett av lärandemålen i årskurs ett till två i läroämnet omgivningslära är att
eleven ska röra sig och göra utflykter i den egna närmiljön. (Utbildningsstyrelsen,
2014, s. 140.) I samma läroämne men i årskurserna tre till sex är ett av lärandemålen
att eleven ska undersöka naturen. Ett annat lärandemål lyfter fram att eleven ska röra
sig och göra utflykter i naturen. (Utbildningsstyrelsen, 2014, s. 268.) I läroämnet
gymnastik belyser Glgu 2014 att undervisningen ska äga rum i närmiljön och i naturen
(Utbildningsstyrelsen, 2014, s. 309).

2.3 Positiva effekter av utomhuspedagogik
Ohlsson (2015, s. 19) hävdar att utomhuspedagogik främjar många delar av barns
utveckling, såsom den kreativa, motoriska, kognitiva och sociala utvecklingen. Även
hälsan och koncentrationsförmågan stärks av undervisning utomhus. I detta kapitel
behandlas

inlärningsmässiga,

fysiska

och

motoriska

samt

affektiva

och

beteenderelaterade effekter av utomhuspedagogik i relation till tidigare forskning. I
denna avhandling är de fysiska och motoriska effekterna i fokus.
Positiva effekter av utomhuspedagogik nås då undervisningen sker i mångsidiga
lärandemiljöer; delvis inomhus och delvis utomhus, vilket betyder att inledning eller
avslutning av stoffet kan vara inomhus och resten utomhus eller vice versa.
(Behrenfeldt, 2015, s. 18; Brügge & Szczepanski, 2011, s. 26). Nilsson, Sollervall och
Milrad (2010, s. 1102) poängterar att utomhuspedagogik inte ska ersätta traditionell
undervisning inomhus, utan den ska snarare vara en del av en kombination av flera
lärandemetoder. Behrenfeldt (2015, s. 18–19) beskriver en process för hur
utomhusundervisningen kan byggas upp och nämner att en lyckad utomhuspedagogik
är då lektionen eller sekvensen antingen börjar eller slutar inomhus för att eleverna ska
få den teoretiska bakgrund de behöver för att förstå fenomenet eller temat i fråga. Att
variera lärmiljöerna inomhus och utomhus ger även en variationsrikedom och
mångsidighet i lärandet, vilket i sin tur resulterar i kunskap och lärande. Brügge och
Szczepanski (2011, s. 25) beskriver utomhuspedagogik som ett bra komplement till
den traditionella undervisningen i klassrummet.
10

Viktigt att komma ihåg är att utomhuspedagogik som metod inte automatiskt ger alla
dessa positiva effekter hos eleven. Det är inte utemiljön i sig som automatiskt bidrar
till en bra undervisning. En god undervisning inomhus ger också positiva effekter.
Vilka effekter undervisningen ger, oberoende om den äger rum inomhus eller utomhus,
beror på lärarens val av metoder och pedagogik. Liksom all undervisning ska också
undervisningen utomhus vara tydlig, organiserad, metodisk och målinriktad. En
välplanerad och god uteundervisning ger många positiva effekter hos eleven.

2.3.1 Inlärningsmässiga effekter av utomhuspedagogik
Elever upplever att de lär sig bättre och kommer ihåg vad de lärt sig en längre tid då
de undervisats utomhus. Orsaken till ett förbättrat subjektivt lärande kan vara att
utomhuspedagogik som metod är en brygga mellan teori och praktik. En annan orsak
till en förbättrad och djupare förståelse hos eleverna är att undervisningen är mer
autentisk och närmare verkligheten jämfört med traditionell undervisning utomhus.
(Fägerstam & Blom, 2012, s. 66.) Sjöblom (2012, s. 85) betonar kopplingen mellan
vardagslivet och naturen i samband med utomhuspedagogik vid sidan om det
övergripande målet; att påverka elevernas attityd till natur och miljö.
Utomhuspedagogik är en del av en varierande undervisning. En varierande
undervisning medför för det första fördjupad förståelse av ämnet. Elever lär sig att
generalisera kunskapen och applicera den på många områden. Genom en varierande
undervisning utomhus vidgas även elevers perspektiv på ämnet i fråga och de kan se
det ur flera olika synvinklar (Grothérus och Fägerstam, 2017, s. 1081). På lång sikt lär
sig elever att ta sig an nya situationer eftersom de fått erfarenhet på många olika sätt.
(Björklund, 2010, s. 163.) Då undervisningen sker utomhus får elever även en bredare
möjlighet att lära sig (Björklund, 2016, s. 37). Detta betyder att eleverna sätts in i nya
miljöer där nya tankar och idéer väcks. De lär sig att det finns flera olika lösningar på
samma problem.
Genom att lära sig utomhus får elever en bättre begreppsförståelse, särskilt i läroämnet
matematik. Elever minns de olika begreppen bättre då de fått ta del av praktiska
övningar där de själva fått vara aktiva. Till följd av de praktiska övningarna i grupp
inser eleverna också att det finns flera svar på en uppgift och får därmed nya perspektiv
på fenomenet. Lärandet blir mer synligt då de blir medvetna om hur de lär sig bäst.
11

Elever kan även se syftet med övningarna på ett annat sätt än vad de gör inomhus.
(Grothérus & Fägerstam, 2017, s. 1082.) Det kan ha att göra med att eleverna ser en
verklighetsförankring med uppgiften.
Utomhusmiljön är varierande och det finns mycket att upptäcka. Utomhusmiljön är
också oförutsägbar, vilket gör att varken lärare eller elever kan förutspå vad som
kommer att hända. Den varierande miljön och oförutsägbarheten gör att fler sinnen
aktiveras i utomhusmiljö än i inomhusmiljö. Detta bidrar även till nya perspektiv på
fenomenet för elever. (Brügge & Szczepanski, 2011, s. 29–30.) Den varierande miljön
gör också att eleverna tvingas göra val och lösa problem. Eleverna lär sig att se vilka
risker det finns i naturen vilket leder till att eleverna lär sig vad som kan vara farligt
och inte (Wainwright, 2012, s. 164).
Den kanske mest självklara inlärningsmässiga fördelen med utomhuspedagogik är
kunskap om naturen och miljömedvetenhet. Genom att vistas utomhus lär sig eleverna
vilken roll människan har i naturen idag och hur den förändrats genom tiderna. Ett
exempel på vad eleverna lär sig bättre utomhus än inomhus är biodiversiteten.
(Wainwright, 2012, s. 164.)
I en undersökning av Avci och Gümüs (2020, s. 171) har utomhuspedagogikens
effekter på elevers prestationsnivå undersökts. Två grupper av elever i årskurs fyra
jämfördes; en grupp som undervisades med utomhuspedagogik under sex veckors tid
och en kontrollgrupp. Efter fyra veckor gjordes ett test på båda grupperna där eleverna
skulle återberätta vad de lärt sig under perioden. Resultatet visade att
utomhuspedagogik bidrog till bättre prestationsnivå och förmåga att återberätta
kunskap hos elever.
Finn, Yan och Mcinnis (2018, s. 38) har jämfört elevers prestationer i de
naturvetenskapliga ämnena mellan utomhusundervisning och undervisning i
klassrummet. Resultatet visade att utomhusundervisning som innehåller mycket fysisk
aktivitet ger positiva effekter på elevers lärande. Elever som blev undervisade med
utomhuspedagogik presterade bättre i ett test som gjordes av båda grupperna; gruppen
som undervisades utomhus och gruppen som undervisades i klassrummet.
12

Som motvikt till fördelarna av utomhuspedagogik menar Otte, Bølling, Elsborg,
Nielsen och Bentsen (2019, s. 38) att utomhuspedagogikens effekter på elevers lärande
i läroämnet matematik är neutrala. En grupp som undervisats med utomhuspedagogik
jämfördes med en kontrollgrupp. Resultatet visade att utomhuspedagogik varken
gynnar eller hämmar lärande hos eleven. En annan undersökning visar att elevers
lärande gynnas mest av att undervisningen är en blandning av inomhus- och
utomhusundervisning (Dhanapal & Lim, 2013, s. 2).

2.3.2 Fysiska och motoriska effekter av utomhuspedagogik
Utomhuspedagogik och fysisk aktivitet har ett positivt samband; vid utomhusvistelse
ökar mängden fysisk aktivitet (Gray, 2015, s. 6460). Björklund (2016, s. 40) menar att
barns fysiska aktivitet är mer spontan under lektioner där utomhuspedagogik används
som metod. De spontana och lustfyllda rörelserna bidrar till en god känsla av fysisk
aktivitet. Prestationer är inte i fokus, utan glädjen av att få rörelse i kroppen.
Rörelseglädje uppnås då elever vistas i en miljö som ligger i naturen och har mycket
grönområde. Den gröna miljön bidrar förutom till fysisk aktivitet, även till bättre
mental hälsa (Faskunger, Szczepanski & Åkerlund, 2018, s. 22). Utomhuspedagogik
främjar hälsan särskilt hos överviktiga elever (Mygind, 2009, s. 167).
Utomhuspedagogik som metod bidrar automatiskt till mer fysisk aktivitet eftersom
miljön ger möjlighet till mer aktiva, praktiska och kollaborativa övningar (Fägerstam
& Blom, 2012, s. 71). Mygind (2009, s. 166) säger att utomhusmiljön bjuder in
eleverna till att röra på sig mera jämfört med inne i ett klassrum med stolar och
pulpeter.
Under utomhusundervisning rör både elever och lärare på sig, och förutom fysisk
aktivitet tränar elever även sin balans- och koordinationsförmåga. Den oregelbundna
terrängen som kan finnas tvingar eleverna att anpassa sig efter den, och därför är hela
kroppen aktiv. (Brügge & Szczepanski, 2011, s. 25.) De grundläggande motoriska
färdigheterna utvecklas samtidigt. Herrington och Brussoni (2015, s. 477) menar att
den oregelbundna terrängen är den största faktorn till den ökade mängden fysisk
aktivitet utomhus. Platser som är ämnade för fysisk aktivitet lockar nödvändigtvis inte
barn och unga till rörelse, särskilt inte inaktiva barn och unga.

13

I en undersökning utförd av Romar med flera (2018, s. 1) visade det sig att elever som
undervisas utomhus under sin skoldag är mer fysiskt aktiva än de elever som enbart
får undervisning i klassrummet. Accelerometrar (en objektiv rörelsemätare som mäter
duration och frekvens för fysisk aktivitet) användes för att registrera elevers fysiska
aktivitet. Stillasittande minskar hos de elever som har inslag av utomhuspedagogik
under sin skoldag samtidigt som mängden lätt och måttlig fysisk aktivitet ökar.
Mängden fysisk aktivitet ökar dels på grund av att utomhuspedagogik som
undervisningsmetod ger möjlighet för eleverna att röra på sig, dels för att eleverna
måste ta sig till en annan miljö (Fiskum & Jacobsen, 2012, s. 27). Romar med flera
(2018, s. 1) konstaterar att utomhuspedagogik är ett bra komplement till den
traditionella klassrumsundervisningen för att öka mängden fysisk aktivitet hos elever.
Mygind (2007, s. 161) har i sin undersökning jämfört mängden fysisk aktivitet under
utedagar i skogsmiljö med så kallade vanliga skoldagar i klassrumsmiljö med hjälp av
accelerometer. De vanliga skoldagarna innehöll också skolgymnastik. I undersökning
framkom att elevers mängd fysisk aktivitet var mer än två gånger så stor under
utedagar än skoldagar i klassrummet. Mygind (2007, s. 161) konstaterar å andra sidan
att mängden fysisk aktivitet ökar mest då undervisningen är en kombination av både
utomhus- och inomhusundervisning, inklusive skolgymnastik. Undersökningen visade
att utomhuspedagogik utvecklar barns koordinativa och motoriska färdigheter, vilket
det inte gör i samma utsträckning under skolgymnastik.
Den fysiska aktiviteten under utedagar har också undersökts med hjälp av pulsmätare.
Grønningsæter, Hallås, Kristiansen och Nævdal (2007, s. 2927) har undersökt elever i
åldern elva till tolv och jämfört pulsdata under traditionella skoldagar som innehåller
en lektion gymnastik, med utedagar. I undersökningen framkom att elever har avsevärt
högre puls under utedagar än traditionella skoldagar. Under uteundervisningen hade
eleverna en puls på 80 procent av maxpulsen i genomsnitt under 18 procent av hela
dagen jämfört med fem procent under de traditionella skoldagarna. Utöver den ökade
pulsen bestod utedagen också av fysisk aktivitet med högre intensitet.
Stegmätare har också använts som mätmetod för att jämföra den fysiska aktiviteten
under utedagar och traditionella skoldagar inomhus. Finn, Yan och Mcinnis (2018, s.
38) använde stegmätare hos elever under utedagar och skoldagar inomhus. Resultatet
14

visade att eleverna rörde på sig betydligt mera under utedagar än traditionella
skoldagar inomhus. Under utedagarna tog eleverna i snitt 1237 steg per timme medan
samma siffra under vanliga skoldagar var 391 steg.
Flera undersökningar (Schneller m.fl., 2017, s. 1; Fiskum & Jacobsen, 2012, s. 25)
visar att det finns könsskillnader i mängden fysisk aktivitet under en skoldag som
innehåller utomhuspedagogik. Hos pojkar ökar mängden fysisk aktivitet under dagen
i samband med utomhuspedagogik i skolan märkbart, men hos flickor är den det
samma som under klassrumsundervisning inomhus. Schneller med flera (2017, s. 1)
menar då alltså att utomhuspedagogik i skolan ger neutrala effekter, särskilt bland
flickor. Utomhuspedagogik är dock en bra metod för att öka mängden fysisk aktivitet
bland pojkar i årskurserna tre till sex i grundskolan. Könsskillnaderna kan enligt
Schneller med flera (2017, s. 6) bero på att pojkar är mer fysiskt aktiva än flickor under
icke lärarledd undervisning. Pojkar utövar mer spontan fysisk aktivitet än flickor.
Enligt undersökningar är pojkar mer fysiskt aktiva än flickor och intensiteten är även
högre, främst bland barn i grundskolans lägre årskurser (Turpeinen & Hakamäki, 2018,
s. 43). De neutrala resultaten är avvikande från den övriga forskningen inom temat
som visar att utomhuspedagogik ökar mängden fysisk aktivitet.
Fiskum och Jacobsen (2012, s. 25) kom fram till att mängden fysisk aktivitet under
utomhuspedagogik också varierade mellan elever som får specialundervisning och
som har högt temperament, och de elever som inte ingick i en mindre
specialundervisningsgrupp. Hos de elever som hade höga poäng i intensitet
förändrades mängden fysisk aktivitet mest. Med den höga intensiteten menas högt
temperament, utåtagerande beteende och allmänt oönskat beteende. Under lektioner
som elever med hög intensitet är utomhus är mängden fysisk aktivitet väldigt stor
medan den är liten vid traditionell klassrumsundervisning. Effekten på lärande är
nästan den samma inomhus och utomhus hos elever med högt temperament. Positiva
effekter syns endast på kort sikt.
Mängden fysisk aktivitet ökar dels då eleven erbjuds fri aktivitet i utomhusmiljö under
skoltid, dels under ledd aktivitet. All sorts aktivitet har positiva effekter på elevens
hälsosamma levnadsvanor. (Gray m.fl., 2015, s. 6469.) I Myginds (2009, s. 161)
undersökning där mängden fysisk aktivitet hos elever undersöktes med accelerometer
15

framkom att eleverna är aktivare under utedagar jämfört med traditionella skoldagar.
Elevers självupplevda fysisk aktivitetsnivå undersöktes också i samma undersökning.
I undersökningen framkom att all sorts fysisk aktivitet var högre i utomhusmiljö
jämfört med innemiljö, även den självupplevda fysiska aktiviteten. Eleverna upplevde
även att de rörde på sig mera under rasterna i skogen än under rasten på skolgården.
Elevers självupplevda fysiska aktivitetsnivå under utomhusundervisning har det inte
forskats särskilt mycket om. Däremot nämner elever fysisk aktivitet då de berättar om
utomhusundervisningens positiva effekter. I Östermans (2018, s. 48) undersökning
nämnde eleverna i årskurs ett och två i den grundläggande utbildningen att gymnastik
var favoritämnet utomhus. Eleverna tyckte alltså mest om att röra på sig då olika lekar
ordnades jämfört med övriga läroämnen utomhus. I undersökningen svarade 29
procent att gymnastik var det bästa ämnet utomhus. Många elever i Fägerstams och
Bloms (2012, s. 67) undersökning bland elever i 13–15-årsåldern nämnde att fysisk
aktivitet hör till en av de positiva sakerna med utomhusundervisning. Samtidigt
nämnde eleverna att utomhusundervisning minskar på stillasittande, vilket av eleverna
sågs som en positiv sak.
Grønningsæter, Hallås, Kristiansen och Nævdal (2007, s. 2928) nämner några orsaker
till att den fysiska aktiviteten ökar under utedagar. Det praktiska arbetet som en utedag
ofta innehåller är en orsak. En annan orsak är att både lärare och elever måste ta sig
till och från uteplatsen, vilket ofta görs genom att vara fysiskt aktiva. Båda sakerna
kan lärare i stor utsträckning påverka. Beroende på vilka arbetsmetoder som används
och hur långt det är till uteplatsen kommer elevers fysiska aktivitetsnivå att variera.

2.3.3 Affektiva effekter av utomhuspedagogik
I Fägerstam och Bloms (2012, s. 66) undersökning om effekter av utomhuspedagogik
i matematik visade det sig att elever upplevde nya känslor tack vare
utomhuspedagogik. De nya upplevda känslorna var mestadels positiva. De positiva
känslorna var ett resultat av att utomhuspedagogik är varierande och därför upplevs
som roligt. Känslan gentemot ämnet matematik kan till exempel förändras mot ett mer
positivt håll.

16

Minskad stress och ångest är också positiva effekter av utomhuspedagogik. Naturen
har en lugnande effekt på elever och därför kan eleverna känna sig mer lugna i en
sådan miljö. Den lugna miljön bidrar även till en minskad känsla av att behöva prestera
och svara rätt. Vid utevistelse blir diskussionerna och svaren kravlösa. Att alltid kunna
svara efter bästa förmåga och resonera fram en lösning tillsammans med
klasskompisar, bidrar till en förbättrad självbild i ämnet. (Grothérus & Fägerstam,
2017, s. 1082.) Detta kan förstås också uppnås inomhus men undersökningen gjordes
i utomhusmiljö.
Utomhuspedagogik bidrar till högre motivation att lära sig hos elever (Faskunger m.fl.,
2018, s. 22; Sjöblom & Svens, 2018, s. 308). Den höga motivationen kan kopplas till
ökat självförtroende. Hög motivation tillsammans med högt självförtroende är några
av ingredienserna till lärande och ny kunskap.
Faskunger med flera (2018, s. 23) nämner även ökat ansvarstagande som en positiv
effekt av utomhuspedagogik. Ökat ansvarstagande nås då elever får arbeta i mindre
grupper och ta mer ansvar för arbetet och sitt eget lärande. Utomhuspedagogik präglas
ofta av grupparbeten, problemlösning i grupp och kooperativt lärande (Fägerstam &
Grothérus, 2012, s. 426), som kräver mer ansvarstagande och deltagande av eleven.
Samtidigt finns det risk för att grupparbeten leder till att elever förlitar sig på andra i
gruppen och inte tänker självständigt.
I en undersökning på barn i åldern fem till sex år, undersöktes barns uppfattningar av
utomhuspedagogik. I undersökningen framkom flera saker som kan kopplas till
affektiva effekter av utomhuspedagogik. Barnen nämnde välbefinnande och glädje
som kan kopplas till positiva uppfattningar av utomhuspedagogik. Genom observation
och intervju kunde ett större intresse för undervisningen utomhus än undervisning
inomhus ses hos barnen. Hälften av barnen som intervjuades skulle välja
utomhusundervisning framom inomhusundervisning. (Guardino, Hall, Largo-Wight &
Hubbuch, 2019, s. 113.)

17

2.3.4 Beteenderelaterade effekter av utomhuspedagogik
Det sociala samspelet och gemenskapen i gruppen stärks då undervisningen sker
utanför klassrummets väggar (Björklund, 2016, s. 37; Marttila, 2016, s. 225).
Samspelet stärks eftersom utemiljön innehåller problem och utmaningar som med
fördel kan lösas tillsammans i grupp och därmed får gruppen en bättre samhörighet
(Brügge & Szczepanski, 2018, s. 29).
Behrenfeldt (2015, s. 23) anser att elever lyfter fram nya sidor av sig själva och nya
roller kan uppstå i gruppen då de får vistas i en ny miljö som inte är lika bekant som
det vanliga klassrummet. De nya rollerna kan bidra till bland annat ökat
självförtroende. Hartmeyer (2015, s. 83) hävdar att naturen och skogen påverkar
eleverna vid val av lekkamrat. Under lektioner med utomhuspedagogik leker elever
med kompisar de annars inte leker med så ofta. Mygind (2009, s. 167) säger att
eleverna hittar nya sociala relationer både under lektionstid och under rasterna som
eleverna har utomhus i skogen. Könsnormer och olika grupperingar suddas också ut
genom utomhuspedagogik (Nilsson, m.fl., 2010, s. 1105). Under utomhuspedagogik
kan eleverna bilda nya grupperingar som antingen förblir eller förändras då lärmiljön
flyttas inomhus igen.
Då utomhuspedagogik och klassrumsundervisning har jämförts upplever elever att det
finns en skillnad vad gäller mobbning, retningar och andra störningar. Elever i
Myginds (2009, s. 167) undersökning har sagt att det förekommer mindre mobbning,
retningar och annat tjafs mellan eleverna under utomhusundervisning jämfört med
inne i klassrummet.

2.4 Utmaningar och risker med utomhuspedagogik
Utomhuspedagogik som arbetsmetod kan medföra olika utmaningar både hos läraren
och hos eleverna. Det finns också en hel del risker som ska tas i beaktande då
utomhuspedagogik används.
En risk med utomhuspedagogik är eventuella skador som eleverna kan få. Exempel på
skador kan vara skrubbsår, brutna ben och andra mindre skador. Björklund (2016, s.
41) menar att dessa risker ska sättas i relation till att lärare begränsar elevers möjlighet
att röra på sig. Den risken som minskad och begränsad fysisk aktivitet medför kan vara
18

större än risken att eleverna får små skrubbsår. Begränsad fysisk aktivitet kan leda till
att eleverna på lång sikt inte anammar en livsstil som präglas av fysisk aktivitet.
En annan risk med utomhusundervisning är att en del elever inte kan urskilja rast från
utomhusundervisning. Regler och ramar kring hur lektionen är uppbyggd och vad som
ska ske bör klargöras innan lektionen börjar. Detta för att undvika risker som brott mot
regler och ovisshet kring strukturen kan medföra. Förutom regler och struktur som
skiljer sig mellan rast och lektion är även rutiner viktiga. Alla elever ska vara medvetna
om vilka rutiner som gäller vid utomhusundervisningen. Det kan handla om
köbildning, matpaus, samlingspunkt med mera.

(Behrenfeldt, 2015, s. 19–21.)

Wainwright (2012, s. 173) säger att eleverna ska erbjudas meningsfull och utmanande
utomhuspedagogik som en del av läroplanen i skolan. Eleverna ska inse att
utomhuspedagogik är viktigt för att de ska klara sig i arbetslivet under nästa
decennium. Kunskaper och färdigheter som eleven lär sig i utomhuspedagogiken ska
inte enbart vara skolkunskap utan eleven ska kunna se nytta av det också utanför
skolan. Utomhuspedagogik ska alltså vara pedagogisk så att eleverna vet att det
handlar om skola och inte fritid.
Att elever kan gå vilse eller rymma från den bestämda platsen kan även var en risk och
utmaning för lärare. För att undvika rymmande och att elever går vilse i skogen ska
läraren på förhand gå igenom regler för var gruppen får vistas och tydligt sätta ut en
samlingsplats. Behrenfeldt (2015, s. 25) poängterar en viktig regel om att eleverna inte
får röra sig för långt bort från samlingsplatsen på egen hand. Denna regel skapar
trygghet både för elever och lärare.
Vädret utgör en utmaning för utomhuspedagogik, vilket även kan vara en stor orsak
till att lärare väljer att inte använda metoden. Läraren är ledaren i gruppen och bör
anpassa situationen och ändra på planerna om det krävs. En elev som fryser eller har
blöta kläder lär sig inte på ett ändamålsenligt sätt (Behrenfeldt, 2015, s. 26; Moffett,
2011, s. 285). I en undersökning av Barfoed Randrup, Bentsen, Mygind, och
Søndergaard Jensen (2010, s. 240) där danska lärare svarat på frågor kring
utomhuspedagogikens utmaningar och risker rankade lärarna ändå vädret som den
minsta utmaningen.
Med utomhuspedagogik medföljer även en del pedagogiska utmaningar, exempelvis
lektionens struktur och planering. I Grothérus och Fägerstams (2017, s. 1078)
19

longitudinella studie nämner eleven att välplanerade lektioner med struktur och
begriplighet är förutsättningar för en lyckad utomhuspedagogik. Många lärare anser
dock att utomhuspedagogik kräver mer tid för planering och organisering än
traditionell undervisning i klassrummet. Detta är den största orsaken till att lärare
väljer att inte använda utomhuspedagogik i så stor utsträckning (Moffett, 2011, s. 285).
En annan pedagogisk utmaning som Moffett (2011, s. 285) nämner är storleken på
gruppen. En stor grupp kan vara ett hinder för lärare.
Ekonomin i skolan och kommunen kan också vara en utmaning vad gäller planeraning
och genomförande av utomhuspedagogik. Till de ekonomiska hindren räknas bland
annat extra personalresurser, kurser och transporter till och från uteplatsen och annat
som bidrar till ökade kostnader. Många gånger kan den ekonomiska frågan utgöra det
största hindret, vilket även Barfoed Randrup med fleras (2010, s. 240) undersökning
bland lärare visade. Schneller med flera (2017, s. 11) hävdar dock att
utomhuspedagogik är en billig metod för att höja mängden fysisk aktivitet hos eleverna
i skolvardagen.
Efter ekonomin är tidspress och schemamässiga begränsningar en stor utmaning för
lärare när det gäller att genomföra utomhuspedagogik. Ungefär 30 procent av lärarna
i Barfoed Randrup med fleras (2010, s. 240) undersökning ansåg att tidspressen är
begränsande i genomförandet av utomhuspedagogik. Med tidspressen menas det fyllda
schemat lärarna har i klassen. Till tidsaspekten kan också tiden det tar att transportera
sig till uteplatsen räknas. Icke att förglömma är tiden lärarna sätter på planeringen av
genomförandet. Ungefär 15 procent av lärarna i Barfoed Randrup med fleras (2010, s.
240) undersökning bedömde att tiden för planering är begränsande eller väldigt
begränsande för att de ska använda sig av utomhuspedagogik.
Skolans läge kan vara ett hinder då utomhuspedagogik ska planeras och genomföras.
Olika skolor har olika förutsättningar för utomhuspedagogik beroende på var de är
belägna i stan eller på landsbygden. Över 20 procent av lärarna i Barfoed Randrup med
fleras (2010, s. 240) undersökning ansåg att avståndet till naturen var begränsande. En
skola som är belägen nära naturen har en lägre tröskel till utomhuspedagogik. Marttila
(2016, s. 2016) hävdar å andra sidan att utomhuspedagogik inte nödvändigtvis måste
äga rum i en skog utan stadsmiljön också är bra. Lärarna måste bara vara kreativa och
se lösningar framom begräsningar.
20

Ett hinder för att läraren ska använda sig av utomhuspedagogik kan vara attityder från
hemmet, eleverna eller från andra lärare i kollegiet. I Barfoed Randrup med fleras
(2010, s. 240) undersökning bland lärare ansåg under 10 procent av lärarna att
hemmets bristande stöd var en begränsning för att använda sig av utomhuspedagogik.
Samma andel lärare ansåg att elevernas intresse begränsade lärarna vid valet och
genomförandet av utomhuspedagogik. Andra lärare i kollegiet var dock en
begränsning för över 20 procent av lärarna i undersökningen.
Trots ett flertal risker med utomhuspedagogik borde utomhusmiljön ses som en resurs
för lärande i stället för ett hinder. Ett flertal av begränsningarna och hindren hänger
ihop med attityder och en del av skolans verksamhetskultur. Problem och utmaningar
på organisationsnivå som har en lösning ska inte vara ett hinder för lärande hos
eleverna bara för att någon eller något bromsar upp genomförandet (Marttila, 2016, s.
207). En rektor i Marttilas undersökning (2016, s. 205) utryckte att lärare måste ha
viljan att testa på nya arbetssätt och metoder och påpekade att det hör till lärarjobbet.
Dessutom förespråkar den nuvarande läroplanen mångsidiga lärandemiljöer, bland
annat utemiljön. Rektorn i Marttilas undersökning (2016, s. 206) anser också att det är
synd då lärare är så trångsynta i lärostoffet och därmed ser en aktiv skolvardag som
tidsslöseri.

21

3 Fysisk aktivitet
I kapitel tre beskrivs fysisk aktivitet ur barn och ungas perspektiv. Betydelsen av och
rekommendationer för fysisk aktivitet förs fram. Kopplingen mellan fysisk aktivitet och
lärande diskuteras. Till sist diskuteras vilken roll fysisk aktivitet har under
skolvardagen särskilt inom ramarna för utomhuspedagogik.

3.1 Definition av fysisk aktivitet
I vardagligt tal förknippas fysisk aktivitet med sport, idrott, gymnastik, kroppsövning
och fysisk fostran. Alla begrepp har en enskild historia och än idag har alla en
anknytning till samhället på ett sätt eller annat. Exempelvis begreppet sport som hör
samman med fysisk aktivitet handlar om en kroppsutövning som kräver utrustning.
Fysisk aktivitet och idrott har också ett starkt samband. Idag förknippas begreppet
idrott med kroppsutövning med allvar inblandat, ofta träningar och konkurrens.
(Grindberg & Jagtøien, 2000, s. 7.)
Definitionen av fysisk aktivitet rent fysiologiskt är all kroppsrörelse som ökar
energiförbrukningen utöver förbrukningen vid vila. Fysisk aktivitet kan ses som ett
beteende utfört av kroppen. Fysisk aktivitet kan utföras med olika intensitet från låg
till mycket hög. Det finns olika sorters fysisk aktivitet. Ofta delas fysisk aktivitet in i
två huvudsakliga kategorier: aerob och anaerob fysisk aktivitet. Den aeroba fysiska
aktiviteten kännetecknas av konditionsträning där pulsen höjs. Den anaeroba fysiska
aktiviteten kallas också för styrketräning eller muskelstärkande fysisk aktivitet.
(Mattson, Jansson & Hagströmer, 2016, s. 1.) Motsatsen till fysisk aktivitet är fysisk
inaktivitet eller stillasittande. Vid fysisk inaktivitet är energiförbrukningen låg, den
samma som vid vila. Stillasittande innefattar liggande, sittande och stående. (Mattson,
Jansson & Hagströmer, 2016, s. 2.)

3.2 Betydelsen av fysisk aktivitet för barn och unga
Betydelsen av fysisk aktivitet hos barn och unga är stor. Fysisk aktivitet har positiva
effekter särskilt på barns och ungas tillväxt och utveckling (Rajala, 2010, s. 5). Genom
fysisk aktivitet stärks benstommen under tillväxttiden och senare hindrar fysisk
aktivitet benstommen att bli porös och svag. Hjärtat och blodkärlen påverkas positivt
22

av fysisk aktivitet i barndomen. Hjärtat hålls friskt då människan växer ifall
barndomen innehållit mycket fysisk aktivitet. Förutom de fysikaliska effekterna av
fysisk aktivitet nämner Rajala (2010, s. 5) även den psykiska och sociala hälsan. Fysisk
aktivitet har betydelse för hur barn och unga mår psykiskt och socialt. Fysisk aktivitet
medför också bättre sinnesstämning och bättre självuppfattad kroppsbild hos barn och
unga menar Kokko och Martin (2019, s. 165).
Social- och hälsovårdsministeriet (2015, s. 5) poängterar att fysisk aktivitet ska vara
naturligt för barn och unga för att deras utveckling och uppväxt ska gynnas. En
stillasittande livsstil med en för liten mängd fysisk aktivitet är inte bra för barns och
ungas välbefinnande. Social- och hälsovårdsministeriet (2015, s. 5) nämner också
utomhusmotion som en del av en mer hälsosam livsstil.
Wainwright (2012, s. 162) säger att fysisk aktivitet är avgörande för barns och ungas
hjärnutveckling. Mängden fysisk aktivitet i de lägre åldrarna är av särskild stor
betydelse. Wainwright (2012, s. 162) betonar även mångsidigheten av fysisk aktivitet
för att kroppen ska utvecklas och mogna under hela livstiden.
Fysisk aktivitet har också betydelse för barn och ungas välmående och trivsel i skolan
(Ommundsen, 2018, s. 70–74). Forskning har visat att fysisk aktivitet bidrar till glädje,
optimism, livslust och gott humör. Fysisk aktivitet utförs ofta tillsammans med andra
vilket bidrar till en god samhörighet i gruppen. Eleven får en känsla av sammanhang i
skolan och i den egna gruppen. Risken för att bli isolerad från klasskamraterna minskar
då fysisk aktivitet blir en del av vardagen. Ommundsen (2018, s. 80–81) nämner också
att fysisk aktivitet kan förebygga stress, ångest och depression hos elever. Barn och
unga utan stress och ångestsymtom lär sig bättre. Då eleven mår bra är hen också mer
motiverad för skolarbetet. Den tid som sätts på fysisk aktivitet i skolan ska med andra
ord ses som värdefull tid för eleven. Det viktigaste med tanke på elevens välmående
är att skolvardagen ska vara stabil och rutinmässig med inkluderad fysisk aktivitet.

3.3 Rekommendationer för fysisk aktivitet för barn och unga
Det finns rekommendationer för fysisk aktivitet dels på nationell nivå, dels på
internationell nivå. Målet med dem båda är att förebygga sjukdomar och andra
hälsorisker. Målet är också att uppnå en hälsosam livsstil med hälsosamma

23

levnadsvanor. WHO (2010, s. 7) menar att rekommendationerna är bra för att
identifiera frekvens, intensitet, varaktighet och typ av fysisk aktivitet för befolkningen.
Rekommendationerna för fysisk aktivitet på nationell nivå är tre timmar dagligen
bland barn under skolåldern. Den fysiska aktiviteten ska bestå av lätt fysisk aktivitet,
rask utomhusaktivitet och mycket fartfyllda lekar.

(Undervisnings- och

kulturministeriet, 2016). Undervisnings- och kulturministeriet (2016) belyser att
barnens fysiska aktivitet ska ske både i småbarnspedagogiken och hemma.
Barn och unga i åldern sju till tolv år rekommenderas att vara fysiskt aktiva under en
till två timmar dagligen samt att inte sitta längre stunder än två timmar åt gången. Den
fysiska aktiviteten ska vara mångsidig och varierande. I de nationella
rekommendationerna ingår även en maximal skärmtid på två timmar dagligen.
Mängden som anges i rekommendationerna är den lägsta motionsnivån ur ett
hälsoperspektiv. Fler hälsofördelar uppnås då mängden fysisk aktivitet är större än
rekommendationerna. (Undervisnings- och kulturministeriet, 2020.)
Ungdomar i åldern 13–18 år ska enligt de nationella rekommendationerna för fysisk
aktivitet vara fysiskt aktiva en och en halv timme dagligen varav hälften av tiden ska
bestå av rask fysisk aktivitet. I rekommendationerna nämns att ungdomar ska bli
andfådda varje dag samt träna styrka och vighet tre gånger varje vecka.
(Undervisnings- och kulturministeriet, 2020.)
WHO:s (2010, s. 7) rekommendationer för fysisk aktivitet skiljer sig något från de
nationella. Rekommendationen för fysisk aktivitet för åldersgruppen 5–17 år är 60
minuter av måttlig till ansträngande fysisk aktivitet dagligen. Den fysiska aktiviteten
ska bestå bland annat av lek, spel, rekreation, skolgymnastik, vardagsmotion i form av
promenad eller cykling till skolan. Den fysiska aktiviteten ska stärka ben och muskler
tre gånger per vecka. Aktiviteterna ska vara ordnade av familjen, skolan eller
samhället. Fördelar med fysisk aktivitet är främst att muskelstyrkan och konditionen
utvecklas. Utöver det nämner WHO (2010, s. 7) att fysisk aktivitet utgör en
förebyggande faktor vad gäller psykisk ohälsa, exempelvis depression och ångest.
Mattson, Jansson och Hagströmer (2016, s. 2) menar att en person samtidigt kan ha en
stillasittande vardag och uppfylla rekommendationerna för fysisk aktivitet. Ur
hälsosynvinkel skulle det vara eftersträvansvärt att ta pauser i stillasittandet och
24

därmed öka mängden fysisk aktivitet under dagen. Att göra ansträngande punktinsatser
i form av fysisk aktivitet höjer mängden fysisk aktivitet under dagen men en mer aktiv
vardag som innehåller fysisk aktivitet genom hela dagen rekommenderas. Mängden
fysisk aktivitet under dagen kan delas upp i kortare pass, till exempel att man cyklar
eller går till skolan.

3.4 Fysisk aktivitet bland barn och unga i Finland
Enligt LIITU 2018-undersökningen uppnår endast en tredjedel av barn och unga
motionsrekommendationerna. Samma undersökning visar att finländska barn och unga
spenderar hälften av sin vakna tid antingen sittande eller liggandes. Av den tid som
barn och unga är vakna utövar de lätt motion drygt en fjärdedel av tiden och drygt en
tiondel består av rask eller ansträngande motion. (Kokko & Martin, 2019, s. 157.)
Generellt sett på hela befolkningens fysiska aktivitet, består cirka 60 procent av hela
dagen av inaktivitet eller stillasittande. Under en dag är en person lätt fysiskt aktiv 35
procent av den vakna tiden och endast fem procent består av fysisk aktivitet på måttlig
eller hög intensitet. (Mattson, Jansson & Hagströmer, 2016, s. 20.)
Mängden fysisk aktivitet skiljer sig mellan olika åldersgrupper och mellan könen bland
barn och unga i Finland. Yngre barn tenderar att röra på sig mera och med högre
intensitet än ungdomar. Trenden visar att pojkar är mer fysiskt aktiva och har en större
mängd fysiskt ansträngande aktivitet än flickor. (Kokko & Martin, 2019, s. 157).
Det kan konstateras att finländska barn och unga rör på sig för lite och är alltför
passiva. I Social- och hälsovårdsministeriets (2013, s. 4–5) nationella strategi för
motion som främjar hälsa och välbefinnande nämns att det finns ett stort behov av att
minska på stillasittandet och öka mängden fysisk aktivitet i hela samhället, särskilt
bland barn och unga. Inaktiva barn och unga är av särskilt stort intresse vad gäller
främjande av hälsan. Social- och hälsovårdsministeriet uppmanar att fysisk aktivitet
ska bli en del av verksamhetskulturen på många ställen i samhället, också i skola och
daghem.

25

3.5 Fysisk aktivitet och lärande
Fysisk aktivitet under skoldagen har visat sig ha positiva effekter på elevers lärande.
Speciellt integrerad fysisk aktivitet i undervisningen har visats höja elevers
prestationer i skolan (Bunketorp Käll, Malmgren, Olsson, Lindén & Nilsson, 2015, s.
712). Förutom att prestationerna höjs har fysisk aktivitet även andra fördelar med tanke
på lärandet. Fysisk aktivitet under skoldagen förbättrar elevers koncentration,
uppförande, attityder, minne, självkänsla och till och med muntliga förmågor utvecklas
(U.S. Department of Health and Human Services, 2010, s. 28). Orlowski (2013, s.47)
nämner också humör och energinivå som saker som påverkas positivt av fysisk
aktivitet i undervisningen. Sociala färdigheter utvecklas också av fysisk aktivitet.
Mängden fysisk aktivitet påverkar också hur eleven äter och sover, vilket på lång sikt
påverkar lärande. Med hjälp av fysisk aktivitet och rörelse kan lärare stöda elever i
strategiskt lärande, till exempel i tänkande, motivation, känslor och i att hantera sitt
uppförande. (Kantomaa m.fl., 2018, s. 5).
I en undersökning av Riley med flera (2015, s. 656) undersöktes vilka effekter
integrerad fysisk aktivitet under matematiklektionerna har på koncentrationen på
uppgifterna.

Det

konstaterades

att

integrerad

fysisk

aktivitet

under

matematiklektionerna bidrog till bättre koncentration och ”on task behaviour” (att
eleven kan uppföra sig enligt situationen och koncentrera sig på uppgiften) till
matematikuppgifterna. Att eleverna är mer koncentrerade på uppgiften bidrar
sannolikt till bättre lärande i matematik. Integrerad fysisk aktivitet under
matematiklektionerna bidrog också till en större mängd fysisk aktivitet på MVPA-nivå
(måttlig till kraftig fysisk aktivitet) och en mindre mängd stillasittande, både under
lektionstid och under hela skoldagen (Riley m.fl., 2015, s. 659).
Integrerad fysisk aktivitet under matematiklektionerna ger bättre resultat i
matematiktest, än vad vanliga lektioner som är mera stillasittande ger. Fysisk aktivitet
under lektionerna visar också positiva effekter på stavning bland elever i grundskolans
lägre årskurser. (Mullender-Wijnsma, Hartman, De Greeff, Doolaard, Bosker och
Visscher, 2016, s. 1.)
Fysisk aktivitet påverkar hela kroppen fysiologiskt och anatomiskt. Förutom det
kroppsliga har fysisk aktivitet också effekter på hjärnan. Hjärnan påverkas mest i de
områden där minnet och de exekutiva funktionerna sitter. Hjärnan och kroppen har ett
26

tätt samarbete som gynnas av fysisk aktivitet, därför ska fysisk aktivitet integreras i
undervisningen. Speciellt för de elever som har svårigheter med lärande och med de
motoriska färdigheterna, bör fysisk aktivitet vara en del av lärandeprocessen. Då de
motoriska färdigheterna tränas utvecklas samtidigt hjärnan och minnet på grund av det
kroppsliga samarbetet. (Kantomaa m.fl., 2018, s. 5).
Lindt och Miller (2017, s. 37) konstaterar att fysisk aktivitet i undervisningen också är
bra för att integrera rörelse i de akademiska innehållsområdena. Fysisk aktivitet ska
alltså vara en del av lärandet. Metoder där eleverna får vara fysiskt aktiva samtidigt
som de lär sig om ämnet är fördelaktiga.
Bunketorp Käll med flera (2015, s. 712) menar att lärare kan ha två mål med integrerad
fysisk aktivitet i undervisningen. Det ena är att förbättra hälsan hos eleverna genom
att röra på sig mera, det andra är att höja elevernas prestationer i skolan. Fysisk aktivitet
påverkar inte bara den fysiska hälsan utan också den psykiska hälsan. Bunketorp Käll,
med flera (2015, s. 704) nämner psykisk hälsa, välmående och hög livskvalitet som
positiva effekter av fysisk aktivitet i skolvardagen.
Det finns också samband mellan inlärningssvårigheter och svag motorik. Ericsson och
Olofsson (2005, s. 45) säger att elever som har kognitiva inlärningssvårigheter ofta
också har problem med motorik och perception. Det samma kan tänkas gälla i motsatt
riktning, det vill säga att elever med goda motoriska färdigheter har lättare att lära sig.
I motsats till detta anser Turpeinen och Hakamäki (2018, s. 35) att det trots många
undersökningar kring fysisk aktivitet och lärande är svårt att konstatera att det finns ett
samband mellan dem. Det krävs ett omfattande material för att kunna konstatera vilka
effekter fysisk aktivitet har på lärande. I en undersökning av Grissom (2005, s.11)
konstateras ett samband mellan fysisk aktivitet och skolprestationer men Grissom
påpekar att det måste finnas andra bakomliggande faktorer som påverkar
skolprestationerna än enbart fysisk aktivitet. De andra orsakerna är ännu okända och
kräver mera forskning. U.S. Department of Health and Human Services (2010, s. 33)
menar dock att fysisk aktivitet inte borde vara ett hinder för lärande.

27

3.6 Fysisk aktivitet under skoldagen
Internationellt sett har Finland kortare skoldagar än i övriga världen. Finland har också
färre skoldagar per år jämfört med andra OECD-länder. (Kantomaa m.fl., 2018, s. 8).
Enligt lagen för den grundläggande utbildningen 21 augusti 1998 §23 (1998/628) ska
ett läsår innehålla 190 skoldagar. Minimiantalet undervisningstimmar per vecka ökar
gradvis från 19 lektioner i nybörjarårskurserna till 30 i årskurs 7–9. Varje lektion bör
räcka minst 45 minuter men kan vara längre. År 2014 var medeltalet för
undervisningstimmar i den grundläggande utbildningen i Finland 673 och det var
ungefär 100 lektioner mindre än i övriga OECD-länder (Kantomaa m.fl., 2018, s. 8).
Trots de få timmarna i skolan jämfört med andra länder, är finländska barns och ungas
mängd fysiska aktivitet låg. Det betyder att skolan måste integrera fysisk aktivitet i
undervisningen.
Majoriteten av alla barn i Finland tar del av den grundläggande utbildningen i skolan
och tillbringar en stor del av sin vardag i skolan. Skolan är den plats där eleven
spenderar mest tid jämfört med andra miljöer i sin vardag (Orlowski, 2013, s.47).
Skolvardagen innehåller en stor del stillasittande och mängden har visat sig öka i takt
med stigande ålder och årskurs (Kantomaa, m.fl., 2018, s. 11). Skolan är barnets
arbetsplats där läraren bestämmer vilka arbetsmetoder som används. Alla lärare har
möjligheten att integrera mer fysisk aktivitet i skolvardagen för att främja elevers
lärande. Skolvardagen kan till stor del vara funktionell och fysiskt aktiv eller till en del
vara aktiv och bestå av funktionella inslag (Kantomaa, m.fl., 2018, s. 11). Orlowski
(2013, s. 47) belyser att lärare är förebilder för eleverna och har som uppgift att sprida
budskapet om en aktiv livsstil. Oberoende elevers bakgrund och förutsättningar ska
elever erbjudas en varierad undervisning som gynnar deras lärande, där integrerad
fysisk aktivitet och utomhuspedagogik är fördelaktiga metoder. Små medel kan
användas så som att avbryta stillasittande genom en paus stående eller pausgymnastik
i klassrummet. En paus från stillasittande som varar fem till tjugo minuter och som
inte kräver desto mer förarbete är en liten kraftansträngning av lärare. Genom att ta
denna paus ökar mängden fysisk aktivitet under skolvardagen och skolprestationerna
förbättras (U.S. Department of Health and Human Services, 2010, s. 33).
Kantomaa med flera (2018, s. 11) förespråkar utomhuspedagogik som arbetsmetod i
skolan. Eleven fostras till vardagsmotion då utomhuspedagogik används samtidigt
28

som närmiljön blir ett stöd för undervisningen. Som exempel på lärmiljö utanför
skolan nämner Kantomaa (2018, s. 11) skolgård, skog, bibliotek, museum och teater.
Under skoldagen sker många olika slags fysisk aktivitet. Det mest självklara är
gymnastiklektionerna som enligt den nationella läroplanen ska innehålla en stor
mängd fysisk aktivitet för att stärka den fysiska, psykiska och sociala
funktionsförmågan (Utbildningsstyrelsen, 2014, s. 309). Det som elever först tänker
på då de hör fysisk aktivitet under skoldagen är gymnastiklektionerna och rasterna men
lärare ska ge möjlighet till fysisk aktivitet under hela skoldagen (Orlowski, 2013, s.
47). I en undersökning av Dyrstad, Kvalo, Alstveit och Skage (2018, s. 1) säger lärare
att genom att använda sig av fysisk aktivitet under akademiska lektioner, det vill säga
lektioner som inte hör till de praktiska läroämnena, blir undervisningen naturligt mer
varierande. Både lärare och elever upplevde att fysisk aktivitet under lektionerna var
uppskattat. Dyrstad med flera (2018, s. 10) konstaterar att genom att integrera fysisk
aktivitet i undervisningen blir undervisningen meningsfull, lärande ökar och hälsan
förbättras. Mullender med flera (2016, s. 8) anser att fysisk aktivitet borde vara en
obligatorisk del av varje lektion i matematik och modersmål eftersom de positiva
effekterna är så många.
Social- och hälsovårdsministeriet (2015, s. 5) poängterar att lärare inte ska sätta förbud
eller begränsningar på barns fysiska aktivitet i skolan. Istället ska lärare erbjuda
mångsidiga arbetsformer som innehåller fysisk aktivitet under varje skoldag. I Socialoch hälsovårdsministeriets nationella strategi för motion för hälsa och välbefinnande
(2013, s. 31) nämns att skolan ska uppmuntra till fysisk aktivitet i den dagliga
verksamheten både inomhus och utomhus. Lärarna och den övriga personalen i skolan
har en nyckelposition för att barn och unga ska nå rekommendationerna för fysisk
aktivitet. Social- och hälsovårdsministeriet (2015, s. 16) nämner naturen som en bra
plats för fysisk aktivitet och lärande. Wainwright (2012, s. 162) menar att
utomhusvistelse under skoltid ger eleverna tillfälle att vara fysiskt aktiva under
stressfria och meningsfulla omständigheter.
Ommundsen (2018, s. 81) belyser vikten av att lärare ska sporra eleverna till fysisk
aktivitet under skoldagen på olika sätt av många olika skäl. Genom att föra fram olika
sätt att röra på sig under skoltid får eleverna tips och idéer på hur de kan vara fysiskt
aktiva på egen hand efter skoltid. På lång sikt minskar förhoppningsvis elevernas
29

stillasittande tid hemma då skolan implementerar en aktivare skolvardag i
verksamhetskulturen. Under skoldagen präglas klubbverksamhet och skolvägen också
av fysisk aktivitet men i denna avhandling är fysisk aktivitet integrerad i
undervisningen i fokus.

3.7 Elevers upplevelser av fysisk aktivitet i undervisningen
Till denna avhandling hittades ingen teori om elevers upplevelser av fysisk aktivitet i
samband med utomhuspedagogik. Istället belyses elevers upplevelser av fysisk
aktivitet i klassrumsundervisningen. Den fysiska aktiviteten som beskrivs här handlar
om pausgymnastik och all sorts fysisk aktivitet som är en paus från stillasittande i
klassrumssituationer.
Upplevelser som elever har av fysiskt aktiva inslag under lektionerna är mestadels
positiva. I en undersökning där både lärare och elever undersöktes efter att ha fått ta
del av fysisk aktivitet i undervisning var resultaten positiva (Martin & Murtagh, 2017,
s. 218). Eleverna i undersökningen, vars medelålder var 8,9 år, var nöjdare under
lektionerna med fysisk aktivitet än under lektioner utan fysiskt aktiva inslag. I samma
undersökning upplevde eleverna att de hade mera motivation till lärande då de fick
vara fysiskt aktiva under lektionerna. Nöjsamheten som elever upplever kan kopplas
ihop med mer variation i undervisningen (Martin & Murtagh, 2017, s. 221).
Variationen i undervisningen bidrar även till större engagemang hos elever. Intresset
för och även koncentrationen på uppgiften är också hög under de lektioner där elever
haft pausgymnastik i klassrumsundervisningen (Martin & Murtagh, 2017, s. 221;
Stylinaou m.fl., 2016, s. 399). Elever som haft fysiskt aktiva inslag i undervisningen
upplever att de lär sig det akademiska innehållet bättre än under traditionell
klassrumsundervisning (McMullen, 2017, s. 52).
Att det är roligt med fysisk aktivitet under lektionerna är en återkommande sak som
många elever i flera undersökningar upplever (Dyrstad, 2018, s. 7; Martin & Murtagh,
2017, s. 221; Mazzoli m.fl., 2019, s. 142; McMullen, 2017, s. 52). Eleverna i Martin
och Murtaghs (2017, s. 221) undersökning menade att det blir roligare att lära sig då
de får röra på sig. Ord som eleverna i Dyrstads (2018, s. 17) undersökning förknippade
med fysisk aktivitet under lektionerna var bland annat: fantastiskt, kul och trevligt.
Elever som varit med om pausgymnastik nämner flera orsaker varför pausgymnastik
30

är roligt (Dyrstad, 2018, s. 7). En del elever upplever att det är roligt för att man får
röra på sig, andra nämner utomhusvistelse som orsaken till att det är roligt. En annan
sak som elever nämner är en kognitiv utmaning som hör ihop med de fysiskt aktiva
momenten. Social samvaro som att få vara med sina vänner och arbeta i grupp nämns
också. Känslan att få prestera och vinna är ytterligare två andra orsaker till att elever
upplever de fysiskt aktiva momenten som roliga. En elev i McMullens (2017, s. 56)
undersökning bland elever i åldern fem till tolv år sade att fysisk aktivitet borde vara
en del av varje skoldag.
I en studie av Mazzoli med flera (2019, s. 137) har elevers upplevelser av
pausgymnastik under lektionstid undersökts genom intervjuer. Elevernas upplevelser
av pausgymnastik var positiva, de njöt av de fysiskt aktiva inslagen i undervisningen.
Orsaken till att eleverna njöt av de fysiskt aktiva inslagen var enligt eleverna själva att
det var lagom utmanande. Pausgymnastiken var ett avbrott i arbetet som utmanade
hjärnan på ett annat sätt.
En ökad energinivå efter ett fysiskt aktivt inslag under lektionstid är något som elever
upplever som positivt. En avslappnad känsla och en känsla av att må bra är också saker
som elever upplever av fysiskt aktiva inslag under lektionstid. (Mazzoli m.fl., 2019, s.
145.) Elever upplever att ett fysiskt aktivt inslag under lektionen höjer humöret för en
stund. Då humöret höjs efter pausgymnastiken upplever elever att de bättre orkar
arbeta med uppgiften. (McMullen, 2017, s. 56.)
Hälsofördelar var en annan sak som eleverna i Martin och Murtaghs (2017, s. 221)
undersökning poängterade som följd av fysisk aktivitet under lektionerna. Eleverna
upplevde att både deras kropp och hjärna fick jobba. Till följd av den fysiska
aktiviteten upplevde eleverna i undersökningen att de hade mera energi. Eleverna
själva upplevde också att de utvecklades fysiskt genom att ha pausgymnastik under
lektionerna. Eleverna i undersökningen sade också att deras kondition förbättras av
fysisk aktivitet under lektionstid (McMullen, 2017, s. 52).
Sociala aspekter lyfts också fram bland elever som haft pausgymnastik under sina
lektioner. Genom att vara fysiskt aktiv under lektionstid upplevde eleverna i Martin
och Murtaghs (2017, s. 218) undersökning att de fick en närmare relation till sina
klasskamrater och ett större kamratengagemang. Eleverna i samma undersökning
uppgav att de under fysiskt aktiva inslag i undervisningen påverkar andra att vara
31

fysiskt aktiva. Överlag var eleverna nöjda att få röra på sig tillsammans med andra.
Den sociala samvaron under ett fysiskt aktivt inslag, som ses som en motvikt till det
individuella arbetet, är en orsak till att elever tycker om att röra på sig under
lektionerna (McMullen, 2017, s. 56).
En del elever är medvetna om varför fysisk aktivitet under lektionstid är bra. I en
undersökning (Mazzoli m.fl., 2019, s. 142) framkom att eleverna själva upplevde att
pausgymnastik borde användas oftare för att minska på stillasittande. En elev i
undersökningen upplevde att hen blir trött av att sitta för länge och att rasterna under
skoldagen inte räcker till för att få dagens dos av fysisk aktivitet uppfylld. Pausgympa
är en del av en mer aktiv skolvardag och ger variation i skoldagen (Dyrstad, 2018, s.
8). Eleverna i Dyrstads (2018, s. 8) undersökning upplevde att skolvardagen annars
består av mycket stillasittande och att skoldagen blir mycket roligare då man får röra
på sig emellanåt. Eleverna i McMullens (2017, s. 56) undersökning jämför en skoldag
som har fysiskt aktiva inslag med en traditionell skoldag och poängterar att det är
tråkigt att sitta stilla långa stunder i sträck.
Bland elevers upplevelser av pausgymnastik eller annat fysiskt aktivt inslag i
undervisningen framkom också negativa upplevelser. En del elever upplevde att
pausgymnastiken leder till mer oro i klassen. En del elever kan inte fortsätta
koncentrerar sig efter att ha rört på sig och då stör det andra elever i klassen. Den
fysiska aktiviteten medför rastlöshet bland elever. För utmanande rörelser framkom
också som en negativ aspekt av pausgymnastik under lektionstid. (Mazzoli m.fl., 2019,
s. 142). Alltför ensidiga rörelser under pauserna med fysisk aktivitet är även en nackdel
som elever lyfter fram (Dyrstad, 2018, s. 7). Även fast pausgymnastiken ger variation
i skolvardagen måste det också finnas variation i själva pausgymnastiken. Eleverna i
Dyrstads (2018, s. 7) undersökning, vars syfte var att repetera det akademiska
innehållet med hjälp av fysisk aktivitet, klagade också på att innehållet var för
enformigt. Det bör påpekas att det finns individuella skillnader bland elever och att de
lär sig på olika sätt, en del elever tycker om repetition medan andra elever kräver mer
utmanande uppgifter.

32

4 Frågeställningar och metoder
I detta kapitel preciseras avhandlingens syfte och forskningsfrågor. Därefter redogörs
för val av forskningsansats och datainsamlingsmetoder. De två kvalitativa
datainsamlingsmetoderna observation och gruppintervju beskrivs. Undersökningens
genomförande presenteras i detalj varefter analysen av de insamlade data förklaras.
Till slut diskuteras avhandlingens tillförlitlighet, trovärdighet och etiska aspekter.

4.1 Precisering av syfte och forskningsfrågor
Syftet med denna avhandling är att undersöka vilka uppfattningar elever i årskurs två
har av utomhuspedagogik och av fysisk aktivitet i samband med utomhuspedagogik. I
avhandlingen undersöks också på vilket sätt elever i årskurs två är aktiva under en
utedag både genom observation och utifrån elevens egen upplevda fysiska aktivitet.
Utifrån syftet har följande forskningsfrågor utarbetats:
1. På vilket sätt är elever i årskurs två fysiskt aktiva under en utedag?
2. Vilka uppfattningar har elever i årskurs två av
a. den egna fysiska aktiviteten under en utedag?
b. utomhuspedagogik?
c. fysisk aktivitet i samband med utomhuspedagogik?
Målsättningen med denna avhandling är att lyfta fram utomhuspedagogik som metod
bland lärare i den grundläggande utbildningen. Utomhuspedagogik lyfts fram som en
ypperlig undervisningsmetod som ökar mängden fysisk aktivitet under skoldagen
(Finn, Yan & Mcinnis, 2018, s. 38; Grønningsæter, Hallås, Kristiansen och Nævdal,
2007, s. 2928; Myginds, 2009, s. 161; Romar m.fl., 2018, s. 1). Målsättningen med
avhandlingen är också att betona rörelse och fysisk aktivitet bland barn och unga. I
denna avhandling är elevperspektivet i fokus. Elevernas egna uppfattningar av
utomhuspedagogik och fysisk aktivitet i samband med utomhuspedagogik är kärnan.
Fokus ligger också på hur elever rör på sig under uteundervisning.
Glgu 2014 är det styrdokument som styr undervisningen i Finland men hur läroplanen
omsätts i praktiken väljer varje lärare själv. Eftersom valet av undervisningsmetod är
fritt är denna avhandling ett bra stöd för lärare när de ska välja undervisningsmetod
33

som bidrar till mer fysisk aktivitet i skolvardagen. Sådana metoder såsom exempelvis
utomhuspedagogik som ökar mängden fysisk aktivitet hos elever är bra metoder att
använda i undervisningen. Att höra elevers åsikter och tankar om hur fysisk aktivitet i
samband med utomhuspedagogik påverkar lärande, ger lärare ett nytt perspektiv. Att
välja metod enligt elevernas önskemål är en del av en mer demokratisk skola. Även
fast eleverna i denna avhandling går i årskurs två har de ändå en uppfattning av sitt
lärande och sin skolgång som bör tas i beaktande.
Samtliga forskningsfrågor är av kvalitativ karaktär eftersom elevers egna
uppfattningar är av intresse. Kvalitativ forskning ska användas då intresset är att få
reda på människors egna resonemang och handlingsmönster om ett visst fenomen
(Trost, 2010, s. 32). Avhandlingens syfte och forskningsfrågor styrde valet av studiens
utformning. Intresset i denna avhandling är inte hur elever i årskurs två är fysiskt aktiva
under en specifik utedag utan intresset ligger i hur andraklassare är fysiskt aktiva under
utedagar generellt sett. Denna studie kan ses som en fallstudie där gruppen i fråga är i
fokus.

4.2 Val av forskningsansats och datainsamlingsmetoder
Den fenomenografiska forskningsansatsen har valts till denna avhandling eftersom den
passar till avhandlingens syfte och forskningsfrågor. I fenomenografisk forskning vill
forskaren ta reda på människors uppfattningar, föreställningar och förståelser av olika
företeelser i vår omvärld. I fenomenografin är människan aktiv. Forskaren tar reda på
vilken uppfattning respondenten har på olika företeelser utgående från respondentens
tidigare kunskaper och erfarenheter om saken. (Olsson & Sörensen, 2007, s. 106.) I
denna avhandling är elevernas uppfattningar i fokus.
I fenomenografisk forskning vill forskaren studera skillnaden mellan hur något är i
förhållande till hur människan uppfattar att det är (Olsson & Sörensen, 2007, s. 106).
Inom den fenomenografiska forskningen är syftet att urskilja människors olika
uppfattningar av samma fenomen (Marton & Booth, 2000, s. 159; Olsson & Sörensen,
2011, s. 173). I denna avhandling diskuteras elevernas subjektiva uppfattningar av
utomhuspedagogik och fysisk aktivitet i samband med utomhusundervisning i relation
till tidigare forskning. Elevernas uppfattningar av den egna fysiska aktiviteten under
en utedag diskuteras också. Elevernas olika uppfattningar belyses.
34

Denna studie kan också klassas som en fallstudie eftersom endast ett specifikt fall
undersökts. Definitionen på en fallstudie är enligt Olsson och Sörensen (2011, s. 142)
de metoder som används för att ingående studera endast ett fall eller en grupp. I
fallstudier är det vanligt att använda sig av flera datainsamlingsmetoder beroende på
studiens syfte (Olsson & Sörensen, 2011, s. 142). Kännetecknande för en fallstudie är
också att subjektet ofta är litet, vilket betyder att antalet respondenter är få (Olsson &
Sörensen, 2011, s. 143). I denna studie deltog 30 elever i årskurs två. Ett annat
kännetecken för fallstudie är helhetsperspektivet (Patel & Davidson, 2003, s. 54). I
denna studie är helheten och situationen under utedagar i fokus.
Avhandlingens syfte och forskningsfrågor samt forskningsansats har styrt vilka
datainsamlingsmetoder som använts. Inom fenomenografin är intervjun ofta som
utgångspunkt eftersom respondentens egna uppfattningar och syner är av intresse
(Olsson & Sörensen, 2007, s. 106; Olsson & Sörensen, 2011, s. 174). Eftersom
avhandlingens forskningsfrågor är av kvalitativ karaktär, är även forskningsmetoderna
kvalitativa.

Två

datainsamlingsmetoder

har

använts

för

att

få

svar

på

forskningsfrågorna; observation och gruppintervju. De två datainsamlingsmetoder
som använts kompletterar varandra och samtidigt ökar resultatens tillförlitlighet. Trost
(2010, s. 47) menar att i kvalitativ forskning kan intervjuer med fördel kombineras
med andra datainsamlingsmetoder. Tidigare forskning (O´Brien & Murray, 2007, s.
263) visar att dessa två datainsamlingsmetoder är ypperliga då barns upplevelser av
utomhuspedagogik undersöks. I fallstudier är det vanligt att kombinera flera
datainsamlingsmetoder för att få en så heltäckande bild som möjligt (Patel &
Davidson, 2003, s. 54).
Gruppintervjuer användes som datainsamlingsmetod för att ta reda på de subjektiva
uppfattningarna hos eleverna. Enligt Starrin och Renck (1996, s. 55) är målet med
kvalitativa intervjuer att ta reda på enskilda människors upplevelser av vad som har
hänt eller vad som händer. Gruppintervjuer lämpar sig inte då åsikter och attityder
undersöks (Trost, 2010, s. 46) men i denna avhandling är det inte i fokus. Orsaken till
att gruppintervju valdes framom individuell intervju var bland annat för att
gruppintervjuer lämpar sig bättre då respondenterna är barn (Heary & Hennessy, 2006,
s. 58). I en gruppintervju har barn lättare att uttrycka sina egna idéer med hjälp av sina
kompisar. Heary och Hennessy (2002, s. 48) menar att barn har lättare att svara ärligt
på frågorna under en gruppintervju jämfört med i en individuell intervju. I en
35

individuell intervju finns risken att barn svarar det som de tror att vuxna vill höra. Det
kan förstås också ske i gruppintervjuer. Gruppintervjuerna valdes också för att de ger
en bredd av olika idéer jämfört med individuella intervjuer som ger unika idéer till
orsaker bakom fenomenet som undersöks (Heary & Hennessy, 2006, s. 58).
I den andra forskningsfrågan i denna avhandling som är uppdelad i tre delar, har
gruppintervju använts som datainsamlingsmetod. Samtliga delar fokuserar på elevers
egna uppfattningar. I den första delen undersöks vilka uppfattningar elever har av den
egna fysiska aktiviteten under en utedag. Forskningsfrågan förväntas ge svar på hur
elever upplever och känner då de är fysiskt aktiva under en utedag. Den andra delen
av forskningsfrågan förväntas ge svar på vilken uppfattning elever har av
utomhuspedagogik. I forskningsfrågan förväntas jag också få svar på vilka attityder
och uppfattningar andraklassare har av utomhuspedagogik överlag. I den tredje delen
av forskningsfrågan undersöks vilken uppfattning elever har av fysisk aktivitet i
samband med utomhuspedagogik. Elevers uppfattningar av fysisk aktivitet generellt
framkommer

också.

Resultaten

synliggörs

utifrån

elevernas

utsagor

från

gruppintervjuerna.
Observation användes som datainsamlingsmetod för att se elevernas beteende i den
riktiga miljön. Enligt Patel och Tebelius (1987, s. 93) är observation att föredra då
människors beteenden i deras naturliga miljö är av intresse. I denna avhandling är
uteplatsen respondenternas naturliga miljö. Observation som datainsamlingsmetod
användes för att komplettera data från gruppintervjuerna. Genom att få liknande
information från två olika datainsamlingsmetoder stärks innehållet i datamaterialet.
Observation har använts som datainsamlingsmetod för att få svar på avhandlingens
första forskningsfråga. I den första forskningsfrågan undersöks på vilket sätt elever är
fysiskt aktiva under en utedag. Elevernas fysiska aktivitet antecknas i ett
observationsschema i form av en loggbok. Den första forskningsfrågan förväntas ge
data på hur eleverna rör på sig under en utedag. Forskningsfrågan förväntas också ge
svar på hurudana aktiviteter eleverna har under en utedag.

4.3 Observation som datainsamlingsmetod
Vid systematisk observation väljs de aktiviteter och färdigheter som ska observeras
och registreras redan innan observationen sker. Genom att på förhand noggrant välja
36

fokusområden höjs objektiviteten och observatören kan lättare fokusera på rätt saker.
Det finns dock en risk med alltför systematiska och strukturerade observationer. Bland
annat är risken att observatören bryter ner barnets beteende i alltför små fragment så
att det blir svårt att se helheten. (Grindberg & Jagtøien, 2000, s. 107.) Ehn (2009, s.
43) säger att observation handlar om att välja det som ska observeras och välja bort
oväsentligt. Under denna observation valdes elevers fysiska aktivitet som
observationsmål.
En systematisk observation är en datainsamlingsmetod där människors handlingar
registreras objektivt. En systematisk observation används då ett öppet beteende där
händelserna är tydligt observerbara analyseras. Under en kort tidsperiod kan en stor
mängd material samlas in med hjälp av en systematisk observation. En systematisk
observation är en mycket effektiv datainsamlingsmetod där materialet som samlas in
direkt kan analyseras. (Denscombe, 2018, s. 305–306.) I denna avhandling bestod
materialet av inspelat material med videokamera och anteckningar i ett
observationsschema som senare renskrevs till loggböcker.
I denna avhandling användes icke-deltagande observation som datainsamlingsmetod.
Det innebär att jag som forskare inte var deltagande i respondenternas, det vill säga
elevernas, beteende eller aktiviteter. Genom att använda sig av en icke-deltagande
observation elimineras nackdelar som kan uppkomma vid en deltagande observation
exempelvis att forskaren påverkar och styr respondenternas beteende (Patel &
Tebelius, 1987, s. 101). Observationen skedde på ett lämpligt avstånd från eleverna.
Varken videokameran eller jag som forskare störde elevernas handlingsmönster
nämnvärt.
Fördelarna med att använda observation framom objektiva data, exempelvis
pulsmätare eller accelerometer, då fysisk aktivitet mäts är många. Genom en
observation syns både den fysiska och den sociala miljön. En observation är en direkt
datainsamlingsmetod där forskaren ser fenomenet med egna ögon jämfört med
objektiva data. (McKenzie och Mars, 2015, s. 14.)
Det finns också en del nackdelar med observation som datainsamlingsmetod. Från
observationen fås information om vad som har inträffat under händelseförloppet men
ingen förklaring fås varför det inträffade. Samma nackdel finns förstås också vid
objektiva data. De uteblivna förklaringarna varför handlingar sker är en nackdel i en
37

systematisk observation. En annan nackdel med en systematisk observation är att en
del handlingar kan gås förbi vilket leder till att materialet blir förenklat. Forskaren kan
också störa respondenternas naturliga miljö vilket kan synas i materialet. (Denscombe,
2018, s. 306–307.)
Då observationen ägde rum under tre utedagar användes ett observationsschema
(bilaga 4). Genom att använda ett observationsschema elimineras risken att forskaren
blandar in sina egna subjektiva tolkningar i analysen vilken kan ske utan
observationsschema (Denscombe, 2018, s. 305). I ett observationsschema ska det
framkomma vad som ska observeras och hur dessa saker ska mätas (Denscombe, 2018,
s. 300). Då det systematiska observationsschemat arbetades fram listades de mest
relevanta indikatorerna. Undersökningens syfte och forskningsfrågor var som grund
för valet av indikatorer. Denscombe (2018, s. 301) menar att det är omöjligt att
registrera allt som händer under en observation, därför måste några utvalda indikatorer
plockas fram så att forskningsfrågorna besvaras. Denscombe (2018, s. 301) menar
också att de beteenden och handlingar som finns i observationsschemat ska vara så
öppna och frekventa som möjligt så att det blir lättare att observera. Känslor och tankar
kan inte observeras, de är inte tillräckligt öppna. I denna avhandling var den fysiska
aktiviteten hos eleverna den indikatorn som observerades. I observationsschemat
antecknades på vilket sätt eleverna var fysiskt aktiva under utedagarna.
Ett observationsschema som skulle underlätta observationen utarbetades innan
undersökningen började. Observationsschemat skulle också vara ett hjälpmedel för att
få svar på avhandlingens forskningsfrågor. Utformandet av observationsschema gjorde
jag själv med några idéer från tidigare forskning. Men eftersom största delen av
forskningen inom området var kvantitativa observationsstudier hittades inte så många
idéer till observationsschemat.

4.4 Gruppintervju som datainsamlingsmetod
Gruppintervjuer genomfördes med 24 av sammanlagt 30 elever som deltog i
undersökningen. En gruppintervju definieras enligt Trost (2010, s. 44) som en intervju
där intervjuaren intervjuar flera respondenter samtidigt. Gruppintervjuer är bra då
människors erfarenheter och resonemang undersöks (Trost, 2010, s. 46). Enligt
Gillham (2008, s. 91) finns det två karakteristiska drag i gruppintervjuer. Gruppen av
38

respondenter och diskussionsämnet ska vara specifika och snävt definierade på
förhand. Fokus ska vara det samma i alla gruppintervjuer men sammansättningen av
respondenterna kan vara olika i de olika grupperna. I denna undersökning var
grupperna lika, det vill säga varje grupp bestod av tre elever från samma årskurs.
Intervjufrågorna var de samma i alla grupper.
Gruppintervjuer är bra i den bemärkelsen att respondenterna vågar gå mera in på djupet
då respondenten inte är ensamma med intervjuaren (Gillham, 2008, s. 91). En annan
positiv sak med gruppintervjuer är att de ger utrymme för interaktion mellan
gruppmedlemmarna. Respondenterna i gruppen får idéer av varandra som de kan
bygga vidare på. (Trost, 2010, s. 45–46). Heary och Hennessy (2002, s. 48) säger att
en fördel med gruppintervjuer med barn är att intervjun varken tar slut eller tystas ner
ifall en respondent inte kan svara på en fråga, då fyller någon annat ut.
En nackdel med gruppintervjuer är de olika rollerna i gruppen som kan komma fram
under intervjun. Starkare personligheter och extroverta personer kan ta över hela
intervjun medan introverta och mer tystlåtna personer inte kommer till tals. En annan
nackdel är att gruppen enas om en gemensam åsikt om saken, respondenterna faller
för grupptrycket. Då kommer inte allas personliga åsikt fram och materialet kan bli en
stridigt. (Trots, 2010, s. 46). I en del grupper i denna avhandling fanns en dominerande
respondent som alltid svarade först på frågorna. Detta förekom i en del grupper men
inte i alla. Som intervjuare måste man se till att alla får en möjlighet att uttala sig.
Olsson och Sörensen (2011, s. 137) menar att gruppintervjuer är korta och koncisa, det
vill säga att forskaren får mycket information på kort tid. En lång intervju behöver inte
automatiskt betyda att innehållet är relevant för forskningsfrågorna. Trost (2010, s. 59)
säger att intervjuer med barn ofta blir kortare än med vuxna för att barn inte orkar
koncentrera sig så länge.
För att samla in data till denna avhandling användes standardiserade intervjuer.
Kännetecknande för en standardiserad intervju är att forskaren följer en intervjuguide
med färdigställda intervjufrågor. (Starrin & Renck, 1996, s. 53.) I denna avhandling
användes en färdig guide med intervjufrågor för samtliga gruppintervjuer. Frågorna i
intervjuguiden var på barnens nivå. Vid intervjuer med barn är det viktigt att frågorna
är på barnens nivå så att de har en möjlighet att svara på dem (Heary & Hennessy,
2002, s. 51; Kvale & Brinkman, 2014, s. 186).
39

Intervjuguiden (bilaga 5) utformades innan undersökningen började. Intervjufrågorna
skulle ge svar på avhandlingens forskningsfrågor. Intervjuguiden delades in i tre delar
enligt avhandlingens forskningsfrågor. Intervjuguiden innehöll sammanlagt 15 frågor
med några tillhörande följdfrågor. Intervjufrågorna var öppna till sin karaktär samt
ganska korta. Intervjuguiden utarbetades med stöd av tidigare forskning inom samma
tema. Idéer på intervjufrågor hittades i tidigare forskning men största delen av
intervjuguiden skapade jag. Tack vare att eleverna var kända sedan tidigare var det
lättare att formulera frågorna på rätt nivå. Intervjufrågorna testades på en grupp elever
under

den

andra

utedagen

som

observerades.

Gruppintervjun

fungerade

ändamålsenligt så data från den togs med i avhandlingen.

4.5 Undersökningens genomförande
Jag som forskare har tidigare erfarenhet av utomhuspedagogik i grundskolans lägre
årskurser under olika årstider och i olika sammanhang. Samma elever som deltog i
denna undersökning har jag följt med under två utedagar innan observationsstudien för
denna avhandling ägde rum. Mina tidigare utedagar jag varit delaktig under
kompenserar en pilotundersökning. Syftet med en pilotundersökning är att förbereda
undersökningen och pröva undersökningsinstrumenten (Olsson & Sörensen, 2011, s.
42). Tack vare mina tidigare erfarenheter har jag en inblick i vad som händer på en
utedag. Eftersom jag kände till lärarna, eleverna och uteplatsen kunde jag lättare
planera studiens datainsamling. Studiens tillförlitlighet höjs med den breda bakgrund
jag som forskare har om temat. Enligt Patel och Tebelius (1987, s. 95) kan
respondenterna, i detta fall eleverna, förändra sitt beteende under observationen
eftersom den inte hör till deras vardag. I denna undersökning var detta inte ett problem
eftersom eleverna var bekanta sedan tidigare.
Undersökningens genomförande började med att skicka e-postmeddelande till rektorn,
klasslärarna och vårdnadshavarna. Då barn ska delta i en undersökning i
forskningssyfte krävs tillstånd av deras vårdnadshavare (Denscombe, 2009, s. 70;
Forskningsetiska delegationen, 2019, s. 31). Tillstånd begärdes av alla parter.
Samtidigt informerades alla parter om undersökningens genomförande. Då
undersökningen blivit godkänd från skolans sida och vårdnadshavares sida började
planeringen av praktiska detaljer.
40

I undersökningen deltog sammanlagt 30 elever i årskurs två som regelbundet
undervisas med utomhuspedagogik. Respondenterna valdes ut för att de skulle
uppfylla kravet som ställdes på dem, vilket var att eleverna regelbundet skulle
undervisas med utomhuspedagogik. Under två av tre observerade utedagar deltog 29
av 30 elever. På grund av sjukfrånvaro var inte alla på plats men det var olika elever
som var borta så därför blir det totala antalet 30 elever, alla 30 elever var med i något
skede av undersökningen. Eleverna som deltog har minst en utedag i veckan under
läsårets varmare och ljusare månader. Under de mörkare och kallare månaderna har
klassen en utedag varannan vecka. Alla 30 elever deltog i observationen och 24 elever
av dessa deltog i gruppintervjuerna.
Innan utedagarna skickade klasslärarna planeringen för utedagen så att jag som
forskare hade lättare att hänga med i utedagens program. Klasslärarna förslog några
datum då jag kunde göra min undersökning och av dessa valde jag tre dagar. Klassen
hade det program som var planerat för utedagarna. Mitt deltagande påverkade inte
programmet.
En observation genomfördes under tre skoldagar som i sin helhet var utomhus. Både
observationerna och största delen av gruppintervjuerna ägde rum under veckorna 21
och 22 år 2020. Två av dagarna var efter varandra och till den tredje dagen var det en
vecka emellan. Innan observationen började planerades observationen, ett systematiskt
observationsschema skrevs. Syftet med observationsschemat var att hjälpa mig vid
observationen av den fysiska aktiviteten under utedagen. Tillförlitligheten,
noggrannheten och eventuella problem tänktes även igenom innan undersökningen.
Under själva observationen filmades sen delar av utedagen in med hjälp av
videokamera. Det filmade videomaterialet blev sammanlagt 2 timmar, 7 minuter och
42 sekunder långt från alla utedagar. Då eleverna promenerade och cyklade till och
från uteplatserna filmades inte av praktiska skäl. Det infilmade materialet är främst
från lektioner, matpaus och fritid. Under observationen filmades alla elever så att
materialet skulle vara så heltäckande som möjligt. Under samtliga utedagar fördes
anteckningar över elevernas fysiska aktivitet. Anteckningarna skrevs in i det färdiga
observationsschemat. I schemat antecknades: typ av aktivitet, tider hur länge
aktiviteten pågick och på vilket sätt eleverna var fysiskt aktiva. För varje utedag
gjordes

ett

separat

dokument

med

anteckningar.

Det

systematiska

observationsschemat var dock likadant under alla utedagar. Efter utedagarna renskrevs
41

anteckningarna från samtliga observationsscheman till tre loggböcker, en loggbok från
varje utedag.
Den första och tredje utedagen ägde rum i en för eleverna välbekant skog ungefär två
kilometer från skolan. Den andra utedagen var en cykeldag. Eleverna cyklade till en
annan uteplats i närheten av skolan. Klassens samlingsplats var vid en fotbollsplan
invid en motionsslinga. Under alla tre utedagar var eleverna indelade i tre grupper som
var placerade på tre stationer. Observationen skedde på en station åt gången så att
materialet skulle bli mångsidigt och heltäckande.
Under den andra och tredje utedagen ägde gruppintervjuerna rum. Klassens lärare fick
på förhand dela in eleverna i tre personers grupper. Lärarna fick välja grupperna
eftersom de kände gruppen bäst. Könsfördelningen i grupperna var blandad.
Grupperna var också heterogena i avseende på elevernas språkkunskaper och etnicitet.
Då barn i åldern nio till elva år intervjuas rekommenderas heterogena grupper medan
homogena grupper rekommenderas för äldre barn (Heary & Hennessy, 2002, s. 52).
Sammanlagt

gjordes

åtta

gruppintervjuer

bestående

av

tre

elever

var.

Gruppintervjuerna spelades in både med videokamera och med ljudinspelare för
säkerhets skull ifall den ena tekniken skulle ha gett upp i skogen. De inspelade
gruppintervjuerna blev sammanlagt 1 timme, 36 minuter och 10 sekunder. Varje
intervju räckte i genomsnitt 12 minuter och 2 sekunder.
Då materialet från gruppintervjuerna började analyseras konstaterades att materialet
var

aningen

magert.

Då

togs

beslutet

att

göra

två

tilläggsintervjuer.

Tilläggsintervjuerna gjordes på samma elever som deltog i undersökningen men som
ännu inte hade deltagit i gruppintervjuerna. Alla de elever som deltog i
gruppintervjuerna hade tillstånd av vårdnadshavare att delta. Tilläggsintervjuerna ägde
rum i oktober 2020, det vill säga 5 månader senare än de övriga gruppintervjuerna.
Tiden mellan utedagarna och tilläggsintervjuerna försvårade kopplingen till utedagen
en aning. För att tilläggsintervjuerna på bästa sätt skulle motsvara de övriga
intervjuerna fick eleverna titta på videoklipp som filmades under utedagarna samt
diskutera händelserna under utedagen innan intervjun. Eleverna som deltog i
tilläggsintervjuerna råkade ha en utedag dagen innan som hjälpte dem att lättare koppla
ihop frågorna med uteundervisningen. Omfattningen på tilläggsintervjuerna blev 28
minuter och 27 sekunder.
42

4.6 Analys av data
Då data från

observationerna

och gruppintervjuerna

samlats

in började

analysprocessen. Data från de observerade utedagarna bestod av anteckningarna i
observationsschema och videoinspelningar. Det insamlade data renskrevs till tre
loggböcker, en loggbok per observerad utedag. Data från studiens åtta gruppintervjuer
transkriberades till text. Material som analyserat i denna avhandling består alltså av tre
loggböcker och åtta transkriberade gruppintervjuer.
Analysprocessen började med att sammanställa data från observationerna. Efter att
observationerna ägt rum sammanställdes anteckningarna i observationsschemat och
videoinspelningarna till tre loggböcker, en loggbok per observerad utedag. Det som
syntes i videoinspelningarna skrevs ner i textform i loggböckerna för att lättare kunna
analysera det (Patel & Davidson, 2003, s. 119). Då resultatet från observationerna
analyserades hjälpte det videoinspelade materialet för att lättare komma ihåg vad som
hände under utedagarna. En observation sker här och nu och då kan en del av
informationen lätt gå förbi. Patel och Davidson (2003, s. 94) betonar också att en
observatör omöjligen kan observera allt under en observation. I det videoinspelade
materialet syntes på vilket sätt eleverna var fysiskt aktiva. Efter att loggböckerna var
renskrivna analyserades de. Vid analysen av loggböckerna plockades all info om fysisk
aktivitet ut. De tre loggböckerna sammanfattades sedan i löpande text i
resultatredovisningen.
Då observationerna analyserats transkriberades gruppintervjuerna. Intervjumaterialet
från gruppintervjuerna har transkriberats för att underlätta analysen (Kvale &
Brinkman, 2011, s. 220). Transkriberingen blev sammanlagt 28 sidor text (Times New
Roman teckenstorlek 12 och radavstånd 1,5). Intervjufrågorna, onödiga ljud och annat
irrelevant som inte gav något mervärde till svaren på forskningsfrågorna
transkriberades inte. Transkriberingen innefattar endast innehåll som kopplas till
forskningsfrågorna till denna avhandling. Under transkriberingen lyssnade jag först
igenom hela ljudinspelningen för att få en helhetsbild och sedan lyssnade jag några
sekunder åt gången för att lättare kunna skriva ner citaten ordagrant. Jag lyssnade på
varje gruppintervju åtminstone tre gånger. Under transkriberingen översattes
dialektala uttryck till standardsvenska för att underlätta analysen och för att bevara
elevernas konfidentialitet.
43

Efter transkriberingen analyserades gruppintervjuerna. Hela materialet från
gruppintervjuerna analyserades först som en helhet. Patel och Tebelius (1987, s. 127)
poängterar att analysprocessen ska börja med en innehållsbeskrivning som följs av en
mer kategoriserande analys. Efter analysen av helheten, som gjordes under
transkriberingen, delades materialet in i mindre delar. Relevant information som var
meningsbärande och som specifikt svarade på forskningsfrågorna markerades i den
transkriberade texten. Sådana element i den transkriberade texten som hade samma
innehåll markerades med en samma färg och bildade därmed en kategori. Kategorien
ställdes mot helheten för att se att det var en rimlig kategori i förhållande till syftet och
forskningsfrågorna. Tillvägagångssättet har inslag av meningskategorisering. Patel
och Tebelius (1987, s. 128) säger att namn på kategorierna inte behöver framkomma i
början av analysskedet eftersom namnet kan låsa tanken på att det kan finnas andra
kategorier. I denna avhandling utarbetades kategorier först men ändras under
analysens gång. Under hela analysprocessen alternerades dessa två analyssätt:
helhetsanalys och meningskategorisering, för att urskilja likheter och unika
uppfattningar i respondenternas svar. Under hela analysprocessen testades olika
kategorisystem för att till sist använda ett kategorisystem per delfråga i forskningsfråga
2. Då materialet analyserats som en helhet och kategorier arbetats fram ändrades
forskningsfrågornas ordningsföljd från de ursprungliga. I intervjuguiden är
forskningsfrågorna i en annan ordning för att de var logiska i intervjusituationen men
inte i analysprocessen.
Kategorierna som utarbetades av de transkriberade gruppintervjuerna belyser
elevernas olika uppfattningar av samma fenomen, vilket är vanligt i fenomenografisk
forskning. Liknande uppfattningar bildar en gemensam kategori. Kategorierna är
sinsemellan lika mycket värda, även kallat horisontella. I fenomenografisk forskning
är det inte av intresse att beskriva en enskild respondents uppfattningar utan snarare
bilda en helhetsuppfattning av alla respondenters svar. I fenomenografin vill forskaren
kartlägga en variation i respondenternas svar. Det horisontella kategorisystemet är det
vanligaste i fenomenografisk forskning. (Olsson & Sörensen, 2007, s. 108–109;
Olsson & Sörensen, 2011, s. 175–177.) Analysen resulterade i sex kategorier om
elevernas självupplevda fysiska aktivitet under en utedag, sju kategorier om elevers
uppfattningar av utomhuspedagogik och sex kategorier om elevers uppfattningar av
fysisk aktivitet i samband med utomhuspedagogik.
44

Då kategorierna till delfrågorna i forskningsfråga två var klara plockades relevanta
citat ut ur den transkriberade texten för att lyfta fram elevernas utsagor. Citat till de
olika kategorierna plockades ut manuellt. Citaten som plockades ut var mångsidiga för
att belysa respondenternas olika upplevelser. Mångsidigheten och bredden i citaten
kan kopplas ihop med avhandlingens forskningsansats, fenomenografi. Citat av ofta
förekommande uppfattningar och upplevelser plockades också ut för att belysa dem.
Citaten användes i resultatredovisningen för att lyfta upp elevernas egna uppfattningar
av utomhuspedagogik samt fysisk aktivitet i samband med utomhuspedagogik. I
analysprocessen jämfördes också de utplockade citaten med kontexten, alltså på vilken
intervjufråga de svarade på. Enligt Olsson och Sörensen (2011, s. 176) sker analysen i
kvalitativ forskning i tre skeden: först plockas citat som är relevanta för
forskningsfrågorna ut, sen analyseras citaten utifrån kontexten och till sist jämförs de
utplockade citaten med kontexten.

4.7 Tillförlitlighet, trovärdighet och etiska aspekter
En studies reliabilitet innebär tillförlitligheten i studien, det vill säga att studien inte
har slumpmässiga mätfel. Samma studie ska kunna utföras igen och samma resultat
ska kunna uppnås. Validitet betyder att studien saknar systematiska mätfel, det vill
säga att den mäter det som ska mätas. Validitet är det samma som studiens
trovärdighet. (Nationalencyklopedin, u.å.) I denna kvalitativa undersökning används
begreppen tillförlitlighet och trovärdighet.
I kvalitativ forskning kan intervjufrågorna vara tillförlitliga även fast de ställs under
olika intervjutillfällen till olika respondenter. I kvalitativ forskning bör
tillförlitligheten ses ur sitt sammanhang. Exempelvis kan respondenternas humör och
sinnesstämning för dagen påverka resultatet. (Svensson, 1996, s. 210.) I denna
avhandling ställdes samma intervjufrågor till samtliga respondenter. Därmed ökar
resultatens tillförlitlighet. Enligt Denscombe (2009, s. 144) ökar tillförlitligheten också
då undersökningen görs på separata grupper med liknande sammansättning vid samma
tidpunkt. I denna avhandling gjordes samma intervju på åtta olika grupper.
Under observationerna har tillförlitligheten och trovärdigheten tagits i beaktande. Ett
systematiskt observationsschema har använts för att få en struktur på observationerna.
Att använda sig av ett systematiskt observationsschema innebär att tillförlitligheten är
45

hög (Denscombe, 2018, s. 306). Utan observationsschema är risken att det väsentliga
glöms bort och att forskaren drar subjektiva slutsatser. Under observationerna filmades
även delar av utedagarna in med hjälp av videokamera. Att ha elevernas aktiviteter
under utedagarna inspelat underlättade analysen. Det ökar också tillförlitligheten
eftersom jag som forskare kunde titta på utedagen en gång till i efterhand och försäkra
mig om att jag uppfattat och analyserat rätt (Patel & Davidson, 2011, s. 104).
Gruppintervjuerna bandades också in vilket ökar tillförlitligheten.
De etiska aspekterna har tagits i beaktande i undersökningens genomförande. Bland
annat har information givits till alla parter om forskningens praktiska genomförande
på förhand, tillstånd har begärts av vårdnadshavare, information om deltagarnas
konfidentialitet har givits och information om forskningen till eleverna på deras egen
nivå har givits (Forskningsetiska delegationen, 2019, s. 28–31). Jag som forskare har
först varit i kontakt med skolans rektor för att be om forskningstillstånd och för att
informera om undersökningen (bilaga 1). Efter rektorns godkännande kontaktades
klassens lärare (bilaga 2). Elevernas vårdnadshavare har även kontaktas i god tid innan
själva undersökningen. Vårdnadshavarna ombads fylla i en blankett för att godkänna
sitt barns deltagande i undersökningen (bilaga 3). Vårdnadshavarna fick välja ifall
deras barn fick delta eller inte. Samtliga blanketter samlades in av klasslärarna och
skickades vidare till mig som forskare. Utöver blanketterna hade skolan tidigare samlat
in

information

av

vårdnadshavarna

angående

deltagande

i

elev-

och

undervisningsrelaterad forskning. Alla vårdnadshavare gav sitt godkännande att
barnen fick delta. De 24 eleverna som deltog i gruppintervjuerna hade dubbel
godkännande av vårdnadshavarna tt delta i denna undersökning. De elever som inte
deltog i gruppintervjun hade enbart tillståndet som skolan hade skickat ut i ett tidigare
skede. Därmed hade samtliga 30 elever tillstånd att delta i denna studie.
Under hela forskningsprocessen är det viktigt att alla respondenter är medvetna om
syftet med undersökning samt vad och hur materialet kommer att användas till (Patel
& Davidson, 2003, s. 70–71). Samtliga elever i undersökningen har varit konfidentiella
under hela undersökningen. Redan innan undersökningen inleddes meddelades det i
brevet till vårdnadshavarna att barnens namn inte kommer att synas någonstans. I
undersökningen kan man inte på något sätt identifiera elevernas namn, etnicitet, kön
eller

annat.

Innan

undersökningens

syfte

observationerna
muntligt

till

och

gruppintervjuerna

eleverna.
46

presenterades

Eleverna hade under hela

undersökningens gång möjlighet att ställa frågor om undersökningen. Ingen elev
tvingades heller att delta i gruppintervjuerna. Redan i blanketten till vårdnadshavarna
poängterades att materialet endast används i forskningssyfte. Detta repeterades
ytterligare innan varje gruppintervju och på den första utedagen.
I analysen av materialet har också trovärdigheten varit i fokus. Genom att exemplifiera
resultatet med citat från respondenterna ökar resultatets trovärdighet och
tillförlitlighet. Allt för många och långa citat har inte använts i resultatredovisningen
för att skydda elevernas integritet och stöda avhandlingens etiska aspekter (Trost,
2010, s. 134).

47

5 Resultat
I detta kapitel redovisas resultatet från denna kvalitativa undersökning. Resultatet
presenteras en åt gången utgående från forskningsfrågorna. Den första
forskningsfrågan besvaras med loggböckerna från utedagarna. Den andra
forskningsfrågan är uppdelad i tre delar och fokuserar på elevernas egna
uppfattningar. Elevernas uppfattningar är uppdelade i olika kategorier och
presenteras i figurer. Citat från gruppintervjuerna belyser elevernas utsagor.

5.1 Andraklassares fysiska aktivitet under en utedag
För att besvara den första forskningsfrågan På vilket sätt är eleverna i årskurs två
fysiskt aktiva under en utedag? har materialet från loggböckerna och det
videoinspelade materialet använts. I redovisningen har den fysiska aktiviteten hos
eleverna plockats fram ur loggböckerna och det videoinspelade materialet. I
redovisningen presenteras samtliga tre loggböcker, en åt gången. Den fysiska
aktiviteten under varje utedag sammanfattas i löpande text.

5.1.1 Utedag 1
Tabell 1 är en loggbok över den första utedagen. Tabellen visar vilka aktiviteter som
utedagen innehöll. Högst upp i tabellen presenteras datum, plats och antal deltagare. I
den första kolumnen är tiden angiven. I den andra kolumnen definieras typen av
aktivitet. I kolumnen längst till höger beskrivs på vilket sätt eleverna är fysiskt aktiva
under de olika aktiviteterna.
Tabell 1. Loggbok över utedag 1.
Utedag 1
19.5.2020

Plats: Skogen

Antal deltagare: 29 elever

Tid

Aktivitet

Kommentar

8:20

Samling vid skolan

Eleverna ställer sig i en kö på skolgården.

8:30

Promenad till skogen

Eleverna går till skogen i en lång kö. Eleverna bär på
sin egen ryggsäck och annat material som behövs för
utedagen. Eleverna går raskt och ibland måste de sista
eleverna springa ikapp.

48

9:00

Morgonsamling och Eleverna sitter på egna platser på marken i skogen.
högläsning
Indelning
grupper

9:20

i

tre

Lektion 1
Hantering av täljkniv

9:40

Eleverna sitter i en ring och lyssnar på lärarens
instruktioner. Eleverna täljer pinnar sittandes. Eleverna
går efter nya pinnar i närområdet.
Eleverna planerar parvis en parkourbana. Eleverna
hoppar på stenar, hoppar mot träd, står på händer,
springer, går, balanserar, går baklänges, kryper under
grenar och snurrar runt.

Lektion 2
Naturparkour

10:05

Rast, följa John

Eleverna bildar köer på tre till fyra elever. De första i
kön visar rörelser och resten gör efter. Eleverna
springer runt i skogen, hoppar över stenar, kryper under
grenar, balanserar på stockar, springer baklänges,
studsar på ett ben, snurrar på armarna. Eleverna blir
andfådda och svettiga.

10:10

Koka mat på trangia

Eleverna samlas stående. Eleverna lagar mat i grupp
om tre elever. Sittandes bygger de ihop trangian.
Eleverna springer eller går efter vatten och tändstickor.
En del elever dansar samtidigt för att hålla upp värmen.
En del elever springer runt i skogen. Eleverna springer
till handtvättstället.

10:45

Matpaus

Eleverna sitter och äter. De som ätit klart springer runt,
fäktas med pinnar och bygger koja. Några elever jagar
varandra och leker tafatt.

11:15

Rast/fritid

Eleverna bygger kojor, samlar pinnar, springer runt,
bär på stora pinnar och stenar. Eleverna hoppar på
stenar. Alla elever städar undan trangiorna. Några
elever sitter ännu och äter.

12:00

Promenad till skolan

Eleverna går till skolan i en lång kö. Eleverna bär på
sin egen ryggsäck och annat material som behövdes för
utedagen. Eleverna promenerar raskt men ibland måste
några springa för att hinna ikapp.

12:30

Samling
skolgården

på Eleverna står i en ring på skolgården. Dagen avslutas.

Under den första utedagen var eleverna i årskurs två fysiskt aktiva direkt på utedagen
började. Till uteplatsen, som är belägen ungefär två kilometer från skolan promenerade
de. Promenaden räckte ungefär 30 minuter en väg. Då utedagen avslutades i skogen
började samma promenad mot skolan. Av den första utedagen bestod alltså 60 minuter
av promenad.
49

Efter promenaden till skogen hade eleverna två lektioner innan matpaus. Klassen
indelades i två grupper och grupperna bytte platser då halva tiden hade gått. På den
ena lektionen skulle eleverna tälja med knivar. Under den lektionen var elevernas nivå
av fysisk aktivitet inte så hög. Eleverna satt på marken i en ring. På den andra lektionen
skulle eleverna hitta på egna parkourbanor som läraren filmade in. Eleverna var
indelade i par. De fick fritt röra sig i skogen. Eleverna var fysiskt aktiva genom att
hoppa, springa, balansera, gå, krypa och snurra. Den fysiska aktiviteten var mycket
mångsidig. Övningen var motiverande så eleverna var fysiskt aktiva under hela
lektionen som varade 25 minuter.
Efter lektionerna hade eleverna en kort rast innan matpausen. Under rasten lekte de
följa John, där en elev sprang först i kön och några elever härmade rörelserna. Eleverna
hade en hög nivå av fysisk aktivitet. De sprang, hoppade, balanserade, studsade, kröp
och snurrade på armarna. Då rasten var slut blev eleverna indelade i grupper på tre
elever. I grupperna lagade de mat på trangia. Eleverna var lite utspridda i skogen.
Under tiden eleverna lagar mat rörde vissa elever på sig för att inte frysa. Några
dansade och några sprang runt. De flesta höll sig runt trangian och rörde inte på sig så
mycket.
Resten av tiden som eleverna var i skogen hade de fritid. Fritiden räckte ungefär 45
minuter. Under fritiden byggde eleverna kojor, samlade pinnar, sprang runt, bar på
stora pinnar och stenar. Eleverna hoppade på stenar. Alla elever städade undan
trangiorna. Några elever satt ännu och åt. Alla elever gjorde lite olika saker. Några
elever balanserade på ett nerfallet träd och hade en egen lek. Några elever sprang runt
och bar på stora käppar och stenar. De flesta elever var fysiskt aktiva även fast lärarna
inte styrde verksamheten.

5.1.2 Utedag 2
Tabell 2 är en loggbok över den andra utedagen. Tabellen visar vilka aktiviteter som
utedagen innehöll. Högst upp i tabellen presenteras datum, plats och antal deltagare. I
den första kolumnen är tiden angiven. I den andra kolumnen definieras typen av
aktivitet. I kolumnen längst till höger beskrivs på vilket sätt eleverna är fysiskt aktiva
under de olika aktiviteterna.

50

Tabell 2. Loggbok över utedag 2.
Utedag 2
Plats: trafiken, Antal deltagare: 29 elever
20.5.2020 grusplan, gräsplan
och motionsslinga
Tid

Aktivitet

Kommentar

8:20

Samling vid skolan

Eleverna samlas på skolgården med sina egna cyklar.
De ställer sig i en kö.

8:35

Cykling
uteplatsen

till Eleverna leder cykeln över övergångsställen och cyklar
på vägarna. Eleverna cyklar i en lång kö efter varandra.
Hela gruppen bromsar ibland för att invänta alla.
Eleverna cyklar uppför branta backar, en del elever
hoppar av cykeln för att leda den. Eleverna cyklar på
asfalt och på skogsstigar.

8:55

Samling
uteplatsen

vid Eleverna står med sin cykel under samlingen. Eleverna
leder sin cykel till de olika stationerna (gräsplanen,
grusplanen och motionsslingan).

9:00

Lektion 1

Eleverna står bredvid sina cyklar. Eleverna går runt
cyklarna och testar bromsar, tittar på kättingen med
mera. Eleverna sitter på knäna. En del elever cyklar
runt för att testa bromsarna. Då eleverna är klara sitter
de på marken, klättrar i trapporna eller cyklar runt med
cykeln.

Cykelbesiktning

9:25

Lektion 2
Cykelbana

Eleverna cyklar runt i en bana. De cyklar slalom mellan
koner, över ramper, på balansbräden och mellan koner.
Eleverna cyklar i skogen, på grusplan och på mindre
broar. Eleverna cyklar upp och ner för en liten backe.
Eleverna stannar aldrig cykeln utan cyklar hela tiden.
En del av eleverna måste leda cykeln upp för backen
och över rampen. En del elever cyklar omkull och
stiger upp efteråt. Alla elever cyklar i sin egen takt.

9:50

Följa John med cykel En elev cyklar först och resten cyklar efter i en kö.
Eleverna cyklar ner för en brant backe med stenar.
Många elever cyklar omkull men stiger upp.

10:00

Rast

Hälften av eleverna spelar fotboll på gräsplanen och
andra hälften sitter och väntar på maten. De som spelar
fotboll springer, passar bollen, dribblar och tacklar
varandra.

10:10

Matpaus

Eleverna går för att tvätta händerna. Eleverna sitter och
äter.

10:20

Rast/ fritid

En del elever springer och spelar fotboll. En del
springer i skogen för att samla käppar till en koja. En
del elever sitter på trappan. Eleverna har fri lek. En del
dribblar med en egen fotboll. Några elever hjular på
gräsplanen.

51

11:30

Eleverna cyklar i grupp längs motionsslingan som är
cirka två kilometer lång. Eleverna cyklar två varv runt
banan. Eleverna cyklar också på mindre skogsstigar.
Eleverna cyklar upp och ner för backar. En del måste
leda cykeln upp för backen. En del elever tar paus efter
första varvet och lägger sig ner på marken. Eleverna
blir andfådda.

Lektion 3
Terrängcykling

12:00

Cykling till skolan

12:30

Samling
skolgården

Eleverna leder cykeln över övergångsställena och
cyklar på vägarna. Eleverna cyklar i en lång kö efter
varandra. Hela gruppen bromsar ibland för att invänta
alla. Eleverna cyklar upp och ner för branta backar. En
del elever hoppar av cykeln vid trottoarkanter.
på Eleverna parkerar sin cykel och samlas i en ring
stående. Dagen avslutas.

Under den andra utedagen bestod elevernas fysiska aktivitet mycket av cykling.
Eleverna färdades till och från uteplatsen med cykel. Cyklingen till uteplatsen räckte
20 minuter ena vägen och 30 minuter andra vägen. Cykeldagen bestod alltså av
sammanlagt 50 minuter cykling till och från uteplatsen. Under cyklingen till och från
uteplatsen cyklade eleverna upp och ner för backar. I trafiken då eleverna tog sig över
övergångsställen ledde de cykeln.
Då eleverna kom fram till uteplatsen delades de in i tre grupper eftersom dagen bestod
av tre stationer. På den första stationen skulle eleverna besikta varandras cyklar. Under
lektionen rörde eleverna på sig genom att gå runt cyklarna. En del elever cyklade runt
på området. Eleverna stod ganska mycket stilla under lektionen.
Under den andra lektionen cyklade eleverna runt en cykelbana. Banan innehöll koner,
ramper, balansbräden, broar, uppförs och nerförsbackar. Alla elever cyklade utan att
ta paus. Uppför en backe var några elever tvungna att leda cykeln. En av ramperna var
hal så några elever cyklade omkull men steg upp efteråt. Eleverna cyklade runt i banan
under 25 minuter.
På matpausen som följdes av fritid var eleverna utspridda på området. En stor del av
klassen spelade fotboll på fotbollsplanen. De övriga eleverna hittade på egna
aktiviteter så som att hjula på gräsplanen, att springa till skogen för att hämta käppar
och att dribbla med en boll vid sidan av plankanten. Alla elever var inte fysiskt aktiva.
En del satt och åt mellanmål under hela matpausen. Variationen på aktiviteterna var
stor bland eleverna.
52

Den tredje lektionen bestod av terrängcykling. Eleverna cyklade runt en motionsslinga
några varv som var ungefär två kilometer lång. Eleverna cyklade i sin egen takt. Alla
elever cyklade åtminstone ett varv men många elever hann cykla till och med tre varv
runt motionsslingan. Under en halvtimmes tid cyklade eleverna alltså mellan två och
sex kilometer.

5.1.3 Utedag 3
Tabell 3 är en loggbok över den tredje utedagen. Tabellen visar vilka aktiviteter som
utedagen innehöll. Högst upp i tabellen presenteras datum, plats och antal deltagare. I
den första kolumnen är tiden angiven. I den andra kolumnen definieras typen av
aktivitet. I kolumnen längst till höger beskrivs på vilket sätt eleverna är fysiskt aktiva
under de olika aktiviteterna.
Tabell 3. Loggbok över utedag 3.
Utedag 3

Plats: Skogen

Antal deltagare: 29 elever

26.5.2020

Tid

Aktivitet

Kommentar

8:20

Samling vid skolan

Eleverna står i en kö på skolgården.

8:30

Promenad till skogen Eleverna går till skogen i en lång kö. Eleverna bär på
sin egen ryggsäck. Gruppen stannar vid några ställen
för att titta på olika saker i naturen och trafiken.
Eleverna promenerar raskt men ibland måste en del
springa för att komma ikapp.

9:00

9:15

Samling

och Eleverna sitter på egna platser på marken. Några elever

högläsning i skogen

ställer sig upp och stå emellanåt.

Lektion 1

Eleverna springer och går till olika lappar i skogen.

36-lek

Efter att de läst lappen springer de tillbaka till läraren
och svarar på frågan. Eleverna hoppar över stenar och
rötter. Många elever blir svettiga.

53

9:50

Lektion 2

Eleverna springer och går runt på ett område för att leta
efter olika arter i skogen. Eleverna kryper på marken.

Artkännedom
10:30

Eleverna böjer sig ner. Eleverna hoppar upp på stenar.

Matpaus

Eleverna går för att tvätta händerna. Eleverna går efter
maten och går till sin egen matplats i skogen. En del
elever väljer en matplats längre bort och går genom
skogen för att äta. Eleverna sitter på marken och äter
sin mat. En del äter stående.

10:45

Rast/fritid

En del elever sitter på sten och pratar. En del elever
springer i skogen och letar efter käppar. En del elever
bygger en koja. En del elever fäktas med käppar. En del
elever bär på tunga käppar och stenar. En del elever
klättrar på större stenar. En elev står på händer mot en
stor sten. En del elever övar olika parkourtricks som
hopp över stenar.

12:00

Samling

Eleverna plockar ihop alla saker och ställer sig i en kö.
Eleverna bär på tunga saker så som vattendunkar,
väskor, lådor med mera.

12:10

Promenad till skolan

Eleverna går i en lång kö till skolan. Eleverna bär på
sin egen ryggsäck.

12:30

Samling
skolgården

på Eleverna samlas stående på skolgården.

Dagen

avslutas.

Den tredje utedagen började med en promenad till skogen som räckte 30 minuter.
Eleverna var fysiskt aktiva direkt då utedagen började. Sträckan till skogen var ungefär
två kilometer. Samma sträcka gick eleverna i slutet av utedagen då de gick tillbaka till
skolan. Den andra utedagen bestod av fyra kilometer promenad, som sammanlagt
räckte en timme.
Då eleverna kom fram till skogen satte de sig på marken för att lyssna på högläsning.
Under 15 minuter satt de stilla. Efter samlingen blev eleverna indelade i två grupper.
Den ena gruppen började med en 36-lek. Leken gick ut på att eleverna skulle kasta en
54

tärning varefter hitta en lapp i skogen som hade samma ögontal som tärningen visade.
Efter att de hittat den första lappen sprang de tillbaka till läraren för att kasta tärningen
igen och summera det nya ögontalet till det föregående och hitta en ny lapp med en
fråga. Lapparna var utspridda i skogen. Eleverna rörde på sig väldigt mycket under
aktiviteten. Då eleverna sprang efter lappar var de tvungna att hoppa över stenar, kliva
över trädstammar och ta sig igenom skogsterrängen. Många elever blev svettiga. Den
första lektionen varade i 35 minuter.
Under den andra lektionen rörde eleverna på sig på olika sätt då de letade efter olika
arter i skogen. Lappar med olika arter var placerade på ett ganska stort område.
Eleverna gick runt, böjde sig ner, hoppade upp på stenar och kröp på marken.
Efter lektionerna hade eleverna matpaus följt av en lång fritid på en timme och 15
minuter. Då eleverna äter väljer några att äta sittande och några stående. Eleverna rör
sig gående runt i skogen för att hitta en lämplig plats. Då maten var uppäten hade
klassen fritid. De flesta elever byggde kojor i skogen. Till byggprocessen hörde att
springa runt i skogen och bära på käppar och stenar. Ett par elever blev svettiga och
klädde av sig. En grupp med elever övade på olika parkourtricks på stenar och mot
träd. De hoppade, stod på händerna och hjulade. Två elever hade en fäktningsmatch
med käppar de hittat i skogen. Några elever rörde inte på sig under fritiden utan satt
på en sten och pratade.
Då fritiden var slut packade eleverna ihop sina saker som var utspridda i skogen. De
gick runt på området och bar på alla saker. Sakerna som eleverna bar på var tunga så
som vattendunkar, stora matlådor och väskor.

5.1.4 Sammanfattning av den fysiska aktiviteten under utedagarna
Sammanfattningsvis kan konstateras att andraklassarna i denna studie är fysiskt aktiva
största delen av en utedag. Den fysiska aktiviteten är mångsidig och varierande.
Eleverna i årskurs två rör på sig både under ledd verksamhet och under fritid.
Majoriteten av eleverna väljer att röra på sig då de får göra vad de vill på en utedag.
Förutom att eleverna rör på sig på själva uteplatsen är eleverna också fysiskt aktiva
under transporten till och från uteplatsen. En utedag består av ungefär en timme
transport till och från uteplatsen vilket är en fjärdedel av hela utedagen. Den fysiska
aktiviteten hos andraklassarna består till största delen av promenad, löpning och hopp
55

i skogen. Under cykeldagen var eleverna fysiskt aktiva med sin egen cykel. Cyklingen
var mångsidig i olika terränger. Under en utedag är elever i årskurs två fysiskt passiva
endast under samlingar och under matpausen. Mängden fysisk aktivitet är klart mycket
större under utedagar än vanliga skoldagar inomhus då eleverna mestadels sitter vid
sina pulpeter.

5.2 Andraklassares uppfattningar
Resultatet på den andra forskningsfrågan bygger på material från åtta gruppintervjuer.
Den andra forskningsfrågan Vilken syn har elever i årskurs två på a. den egna fysiska
aktiviteten under en utedag? b. utomhuspedagogik? c. fysisk aktivitet i samband med
utomhuspedagogik? är uppdelad i tre delar. Delarna redovisas skilt för sig. Variationen
i respondenternas utsagor presenteras med hjälp av ett kategorisystem, ett
kategorisystem per delfråga. De olika kategorierna synliggörs med figurer.

5.2.1 Andraklassares uppfattningar av den egna fysiska aktiviteten
under en utedag
De intervjufrågor som är kopplade till forskningsfråga 2a är fråga 10, 11, 12 och 13 i
intervjuguiden (bilaga 5). Eleverna besvarade på vilket sätt de rörde på sig under deras
senaste utedag. Eleverna fick beskriva på vilket sätt de rörde på sig under deras
favoritlek, under fritiden och under matpausen. På en intervjufråga svarade eleverna
på vilket sätt de tog sig till och från uteplatsen på de utedagar som observerades.
Eleverna fick också besvara hur det kändes att bli svettig och andfådd under utedagen.
Intervjufrågorna kan delas in i två delar: på vilket sätt de rörde på sig och hur det
kändes. Därför har resultatet i denna forskningsfråga också delats upp i två delar.
Figur 1 visar vilka uppfattningar elever i årskurs två har av den egna upplevda fysiska
aktiviteten under en utedag. Elevernas utsagor är uppdelade i kategorier enligt
hurudana övningar utedagarna innehöll. Elevernas citat är naturligt kopplade till vilka
övningar utedagarna innehöll och eleverna beskriver då på vilket sätt de varit fysiskt
aktiva under de givna övningarna under utedagarna. De kategorier som urskils är:
förflyttning till och från uteplatsen, fysiskt aktiva övningar, fysiskt passiva övningar,
matpaus och fritid. Figur 2 visar hurudana upplevelser eleverna har av fysisk aktivitet
i samband med utomhuspedagogik.
56

Figur 1. Andraklassares uppfattningar av den egna upplevda fysiska aktiviteten under
en utedag. Elevernas beskrivningar vad som händer under en utedag.

Figur 2. Andraklassares uppfattningar av den egna upplevda fysiska aktiviteten under
en utedag. Elevernas upplevelser av fysisk aktivitet under en utedag.

Förflyttning till och från uteplatsen
I gruppintervjuerna berättade eleverna att de antingen brukar gå eller cykla till
uteplatsen. En elev säger att de ledde cykeln halva vägen. En annan elev säger att de
57

rörde på sig då de gick till uteplatsen. Flera elever uppger att promenaden till och från
uteplatsen är det sämsta med utedagen. En elev berättar om hur promenaden till
uteplatsen känns som en uppfriskande morgonpromenad och hur promenaden tillbaka
till skolan känns som en bra dagspromenad.
Igår så gick vi och idag cykla vi. Vi ledde cykeln halva vägen typ.
Vi gick till skogen.
Då vi går hit från skolan så rör vi också på oss.
Då man måst gå den där långa vägen e sämst.
När man går så får man som en uppfriskande morgonpromenad och sen en
kvällspromenad nä dagspromenad när man går tillbaka.

Fysiskt aktiva övningar
En övning under utedagen då eleverna rörde på sig mycket var parkourstationen. På
den stationen skulle eleverna hitta på egna parkourbanor som läraren filmade in.
Eleverna beskriver vilka olika trick de gjorde i parkourbanan, allt från att springa och
hoppa till att göra bakåtvolter och hjula. Två elever nämner att man kan göra en
bakåtvolt om man kan.
Så gjorde vi parkour. Man hoppar över stenar, man står mot träd, man hjular. Man kan
lite göra vad som helst. Om man kan en bakåtvolt kan man göra en bakåtvolt.
Man kan hoppa på träd och hoppa upp i träd. Vi parkoura. Vi som typ gjorde egna
parkourbanor. Vi gjorde som hopp och såna saker.
Man hoppar på stenar. Man hoppar och gör volter och allt sånt. Nä man gör int volter
för då sku man bryta nacken. Man gör bakåtvolter.

En annan övning där eleverna var fysiskt aktiva var då de lekte följa John. Några elever
minns följa John från utedagen och säger att de då rörde på sig ganska mycket.
Vi sku göra nån bana och så följa John.
O så hade vi faktiskt så där att vi hade följa John. Så vi rörde på oss ganska mycket.

Cykelbanan var också en övning som eleverna berättar om i gruppintervjuerna. En elev
säger att de var mest fysiskt aktiva under cykelbanan och att de rörde på sig mycket
under den. Bland elevernas utsagor var det flera elever som nämnde cykelbanan som
58

en mycket fysiskt aktiv övning. En elev försöker räkna ut hur många kilometer de
cyklade sammanlagt. Eleven konstaterar att det blev ungefär fjorton kilometer, vilket
inte riktigt stämde överens med sanningen.
Jag tycker att då när vi cykla så rörde vi oss mest. Och då vi hade cykelsakerna rörde
vi på oss mycke.
Och sen hade vi en såndär bana med cyklarna.
När vi cykla dit och då vi kom fram så gjorde vi en såndär bana med cykel. Vi sku cykla
den där banan.
Vi cykla två varv på sandbana och det var jättesvårt att göra så. Det va typ sju kilometer.
Ja så sju plus sju är fjorton kilometer. Plus att vi cykla till uteplatsen fram och tillbaka
så det blev typ femton kilometer. Så orienterade vi med cyklarna genom skogen i en
bana om och om igen.

Flera elever beskriver på vilket sätt de var fysiskt aktiva under cykelbanan. Eleverna
beskriver att de rörde på fötterna och benen då de trampade på cykeln. En elev säger
också att hen rörde på armarna då hen vände på cykeln.
För vi cykla såhär länge och då rörde vi på fötterna.
Vi rörde på benen då vi trampa. Vi rörde på armarna när vi vände om med cykeln. Vi
rörde int på armarna, eller kanske lite.
Då när vi cykla runt då vi hade domdär konerna så då rörde vi på våra ben.
Vi trampa med benen på cykeln.

Fysiskt passiva övningar
Under utedagen hade eleverna både aktiviteter där de rörde på sig mycket och
aktiviteter som var mer stillasittande. Täljningen med knivar hörde till en av
övningarna som var mer passiv men eleverna lyfter fram på vilket sätt de rörde på sig.
Några elever lyfter fram att de rörde på händerna då de täljde med knivar. En elev
säger att de dock inte tränade fötterna då de täljde med knivar.
Man rörde ju på händerna när man täljde men det var inte att man rörde på sig så
mycket.
Vi tränade händerna när vi täljde. Men vi tränade ju inte fötterna då vi täljde med knivar.
Vi täljde knivar och till det behöver man röra på handen.

59

Eleverna berättar om hur cykelbesiktningen gick till. Att de skulle fylla i ett papper
om kompisens cykel. Under den övningen rörde eleverna inte på sig så mycket. En
elev poängterar att de inte rörde på sig så mycket utan att de mest stod stilla då.
Vi skulle som titta på våra cykla om vi behövde nånting till dom, om nånting behövde
lagas. Vi gjorde såndär sak som man gör med bilarna som att har dom lampor bakom
och om hjulen har luft i sig eller nå sånt. Vi hade papper som man sku fråga och fylla i
o så hade vi par. O så fråga man frågor o laga kryss om man hade det.
På cykeldagen så undersökte vi varandras cyklar.
Då när vi besikta cyklarna så cykla vi ju int så mycke, vi mest sto.

Matpaus
Under matpausen var eleverna minst fysiskt aktiva. En elev säger att de var mest stilla
då de lagade och åt sin mat.
O så laga vi egen mat. Då rörde vi ju int på oss så mycke, vi satt mest stilla då.

Fritid
Under fritiden fick eleverna göra vad de ville och många valde att bygga kojor.
Eleverna beskriver hur de springer i skogen för att samla käppar till sina kojor.
Eleverna är medvetna om att de rörde på sig då de byggde kojorna. En av eleverna
säger att man blir stark av att lyfta käppar och att man måste ta en paus för att orka.
Vi sprang och hämta käppar till kojan.
Nå vi sprang och hämta pinnar till en koja och då rörde man ju på sig.
Nå igår när vi hadde fritid så byggde vi dendär granen och lekte.
Nå man springer och letar efter käppar. Man blir stark då man måst lyfta upp dom. Det
tar länge till allt e klart. Man måst nog nångång ta en paus så att int armarna tar för ont.

Av de elever som byggde koja under fritiden säger en elev att de hade bråttom att
springa efter pinnar till kojan. Eleverna sprang för att hinna bygga kojan innan regnet
öste ner.
Vi hade bråttom att hämta pinnar då de regna, därför sprang vi.

En av eleverna som inte byggde koja lekte en annan lek som hen beskriver. Under den
leken rörde hen och hens kompis på sig och tränade balansen.
60

Vi hade balansering med ett träd som hade fallit. Vi hade som att man måste slippa till
andra sidan till en annan människa. Man fick använda käppar och jag försökte och
försökte med en kompis och vi fick det, det funka.

Upplevelser av fysisk aktivitet under utedagen
Många elever nämner ordet jobbigt då de berättar om hur det är att röra på sig under
utedagar. En elev uppger att det är jobbigt att cykla i skogen. En annan elev instämmer
och säger att cyklingen var jättejobbig. En annan sak som var jobbigt var att rulla stenar
till kojan. Flera av eleverna säger att promenaden till och från uteplatsen är det absolut
jobbigaste.
De va så jobbigt att cykla i skogen, jag e så trött.
Jag tycker att det var jättejobbigt att cykla, jag sku int ha vila cykla så många varv.
Vi har rullat domhär stenarna hit, de va jobbigt.
Det jobbigaste med utedag e no att gå hit.

Då eleverna pratar om deras fysiska aktivitet under utedagarna nämner de olika
situationer då de blivit svettiga. Följa John, cyklingen och kojbygget var svettiga
aktiviteter enligt eleverna. Två elever berättar hur det känns då hen blir svettig. Den
ena eleven säger att det är skönt att bli svettig. Den andra eleven säger att svetten
kändes varm och obekväm och att det också blev varmt om öronen. Alla elever
upplevde inte svett under utedagarna, en elev menar att hen inte alls blev svettig
eftersom hen inte rörde på sig.
Jag blev helt svettig då vi lekte följa John.
Då vi cyklade så blev man också ganska svettig då man hela tiden ville gå snabbare och
så där.
Jag blev helt svettig då när jag bärde på tunga käppar och stenar, för vi byggde en koja
där.
Men det var nog ändå skönt att bli svettig för att om svetten är kall och om man har
riktigt varmt så e de skönt.
Jag blev svettig bara på cykelbanan. Det kändes varmt. Det kändes obekvämt. Det blev
hett om öronen.
Jag blev no int nå svettig för att jag rörde int på mig alls.

61

Då eleverna beskriver på vilket sätt de varit fysiskt aktiva under utedagarna nämner de
att de blivit andfådda under några tillfällen. En elev säger att hen blev andfådd när hen
hämtade käppar till kojan. En annan elev nämner att hen blev andfådd under cyklingen.
Då när vi sprang och hämta käppar så blev man ganska andfådd.
Man blev nog andfådd, man blev lite andfådd då vi cykla.

Att den fysiska aktiviteten under utedagarna uppfattas som något roligt framkommer i
många av elevernas utsagor.
Att röra på sig i skogen är jätteroligt.

5.2.2 Andraklassares uppfattningar av utomhuspedagogik
De intervjufrågor som är kopplade till forskningsfråga 2b är fråga 1, 2, 3, 4, 5 och 6 i
intervjuguiden (bilaga 5). Eleverna fick börja med att förklara vad de gjorde under den
senaste utedagen och berätta hur det kändes. Eleverna fick säga vad de tänkte på då de
hörde ordet utomhuspedagogik eller utedag. En av frågorna löd: skulle ni sakna
utedagarna ifall de togs bort? Eleverna fick också besvara vad det bästa respektive
sämsta med utedagar är. I de sista intervjufrågorna till denna forskningsfråga jämförde
eleverna utedagar med vanliga skoldagar inomhus. Eleverna jämförde var de lär sig
bäst samt vilka de största skillnaderna är generellt mellan utedagar och vanliga
skoldagar inomhus.
Figur 3 visar vilka uppfattningar elever i årskurs två har av utomhuspedagogik. Bland
elevernas utsagor kunde sju kategorier urskiljas: frisk luft, utevistelse och
naturkontakt, koncentration och lärande, sociala relationer, frihet, lek och mycket
utrymme, praktiska saker, känslor förknippade med utomhuspedagogik samt fysisk
aktivitet.

62

Figur 3. Andraklassares uppfattningar av utomhuspedagogik.

-

Frisk luft, utevistelse och naturkontakt

Flera elever nämner frisk luft då de tänker på utomhuspedagogik. En elev berättar om
hur utomhusluften ger hen nytta då hen får leka utomhus. En annan elev konstaterar
att man får frisk luft på utedagarna.
För att man får ha så mycke frilek som ger oss jättemycke nytta från luften.
Man får frisk luft.

Utevistelse nämns av några elever. En elev säger att det är skönt med utedag efter en
hel helg inomhus. En annan elev påpekar att det är viktigt att vara utomhus. En tredje
elev säger att man får vara ute på utedagarna. Att man får vara länge utomhus under
en utedag nämns också av en elev.
Om man ha varit inne hela helgen så då e de skönt att ha en utedag.
De e ju egentligen viktigt att va ute.
Jo på utedagar får man ju vara ute.
För då får man va ute och leka ute och då får man vara länge ute.

En elev berättar om hur utedagarna känns som ett äventyr. Att naturen förändras varje
gång de kommer till samma uteplats. Exempel som hen nämner är snön som kommer
63

på vintern och hur träden förändras och blir grönare på våren. Eleven säger också att
det är spännande att hitta nya platser i naturen som man kan bygga kojor på.
O de som e kul då man e i skogen så varje gång e de som lite annorlunda. Det händer
alltid nånting nytt i skogen. De händer alltid nå nytt, de e aldrig exakt likadant. Man får
alltid komma på ett nytt äventyr och ja så kan man hitta nya platser där man kan bygga
kojor och så där. Som träden förändras varje dag nästa så då man kommer dit nästa
gång så e kanske träden lite grönare. O sen brukar vi ofta då vi ha vari på vintern på
utedag så kommer vi sen då det ha snöa och sen ha de smält bort så kommer vi tillbaka
så frågar läraren vad som har hänt här sen senast. Vad är det som är annorlunda och då
blir det som ett nytt äventyr.

Naturkontakten nämner flera elever då de tänker på utomhuspedagogik. Många elever
pratar om skogen som en bra plats. En elev utrycker att det är roligt med utedag då
man har skog och natur runt omkring sig. En annan elev säger att hen skulle sakna
naturen ifall utedagarna togs bort.
Utomhus för de e som mycket roligare när man e utomhus då de e skog och naturen
runt sig.
Jag sku sakna naturen.
Att man får vara i skogen.
På utedagar får man va i skogen.

-

Koncentration och lärande

En elev jämförde koncentrationen inomhus jämfört med utomhus. Eleven ifråga tycker
att man kan koncentrera sig mycket bättre utomhus för att om man har roligt är det
roligare att koncentrera sig.
Ute kan man koncentrera sig mycket bättre. För att då man har roligt så e de mycket
roligare att koncentrera sig.

Bland eleverna i denna studie poängterar många elever att de lär sig bättre under
utomhuspedagogik jämfört med inomhus på vanliga klassrumslektioner. Bland
eleverna fanns också elever som tycker det motsatta. Orsakerna till att eleverna lär sig
bättre utomhus är varierande. Två elever konstaterar helt enkelt att de lär sig bättre och
mera utomhus i naturen. En elev säger att hen lär sig mera utomhus för att man inte
behöver sitta i samma klassrum.
64

Utomhus lär vi oss bättre.
I naturen lär man sig mera.
Man får lära sig mer än att sitta i samma klassrum.

Orsaken till att eleverna lär sig mera och bättre under utedagar kan vara många. Flera
elever nämner naturkontakten som en orsak. En elev nämner att man lär sig mera i
naturen för att man kan använda sig av naturföremål då man till exempel räknar
matematik. En annan elev nämner också naturen men säger att man lär sig om naturen
på utedagar. Inomhus lär man sig mera om till exempel matematik. En elev säger att
man lär sig att överleva under utedagar och lyfter fram trangiamaten som exempel. En
annan elev säger att man under utedagar lär sig sådana saker som man inte kan lära sig
inomhus som till exempel om djur och blommor. Eleven menar att undervisningen
inomhus tar upp sådant som hen redan har lärt sig. Förutom att man lär sig om naturen
säger en elev att man lär sig att vara ute under utedagar.
För att man lär sig mycket mer i naturen för där kan man hitta mycke mera saker som hör
till naturen. Man kan göra med käppar och stenar så där plus eller gånger så kan man
räkna.
Vi lär oss om mera inne men ute lär vi också oss mycket som mera om naturen. Inne lär
vi oss mer matematik och så där, division och sånt.
Men ute lär man ju sig att överleva som typ med trangiamat. Man lär sig lite mera att laga
mat i naturen.
För att man lär sig om djur och saker som man int kan göra inne. För att inomhus kan man
lära sig saker som man redan lärt sig. För matematik är lätt. Om djur, blommor, fjärilar,
bin, kryp lär vi oss här ute.
Man lär sig att vara ute.

Bland elevernas utsagor fanns också elever som lärde sig bättre inomhus av olika
orsaker. En elev säger att hen lär sig bättre inomhus för att där finns bord som hjälper
hen att fokusera bättre. Skogen gör att hen inte lär sig lika bra utomhus som inomhus
i klassrummet. Eleven nämner att man kan göra läxorna inomhus. En annan elev säger
att man får flera saker gjort då man är inne i klassrummet. Mera jobb inne kopplar
eleven ihop med mera lärande.

65

Jag tycker att jag lär mig bättre inne, för ute så är det typ skog eller nå sånt men inne så
har man som ett bord. Inne så kan man fokusera bättre. Inne då man ska göra läxorna.
O så e de som inne att vi gör mera saker, vi får mer saker gjort. Nä man får mer jobbarbete
inne än ute för man gör inte det där ute.

En elev lyfter upp en annan dimension av lärande utomhus. Hen säger att det inte hela
tiden kan vara fritid för då lär man inte sig nånting.
Om man sku ha hela tiden fritid. Det skulle jag inte gilla för då skulle man int lära sig
nånting.

-

Sociala relationer

Sociala relationer som att få vara med kompisar nämndes i flera av elevernas utsagor.
På frågan vad det bästa med utomhuspedagogik är svarar en elev att det är att man får
vara med kompisar. En annan elev uppger att det bästa är att vara med kompisar ute
och inte hela tiden inne. En tredje elev poängterar att man får vara med vänner hela
tiden under en utedag. Skillnaden mellan en utedag och en innedag är att man får leka
med kompisar på utedagar för det får man inte göra i klassen, säger en elev.
Att man får va med kompisar.
Det bästa är att vara med sina kompisar ute och inte hela tiden där inne. Att vara med
vänner ute och äta med sina vänner.
Man är med sina vänner hela tiden.
Jag brukar leka men mina kompisar då vi e ute i skogen för de kan jag int göra i klassen.

-

Frihet, lek och mycket utrymme

Fritiden under utedagarna värdesätts högt bland eleverna. Under fritiden fick eleverna
leka och göra vad de ville. En elev säger att man under fritiden får leka och vara fri.
En annan elev uppger att det känns som att man har mera fritid på utedagar än i skolan.
Leken under fritiden lyfts upp bland elevernas utsagor. En elev säger att man leker
mera på utedagar jämfört med vanliga skoldagar inomhus. Flera elever nämner fritiden
som det bästa med utedagen. Ur elevernas citat kan konstateras att det bästa med
fritiden tycks vara att man får leka.
Man får leka och va fri som.

66

Det känns som att vi har mera fritid än i skolan.
Så man leker mera här ute.
Frilek är bäst.
Bästa e nog att ha fritid i skogen då man får leka.
Jag tycker att utedagar är roliga då man får leka mycke där.

Att det finns mera utrymme utomhus än inomhus i klassen är något som många elever
lyfter fram. En elev säger att det finns mycket mera utrymme att leka på utomhus
jämfört med inomhus. En annan elev säger att utrymmet inomhus är jättelitet medan
utrymmet utomhus är oändligt stort. En tredje elev säger att här är jättemycket större
och syftar på uteplatsen.
Ute finns det så mycket rum också att leka. Det finns mera rum ute än vad det finns inne,
mycket, mycket mera.
Inne har man jättelite rum. Ute har man ju oändligt med rum och plats att springa på.
Och så har man större utrymme.
Och det här e jättemycket större. Vi har mer utrymme här.

-

Praktiska saker: Vädret, olyckor, mat, wc-besök

Bland elevernas uppfattningar av utomhuspedagogik var vädret en bidragande faktor.
Dåligt väder så som regn och hagel påverkar eleverna upplevelse av utedagen negativt.
En elev säger att det är hemskt då man fryser samtidigt som man är trött och plaskblöt.
En annan elev säger att det är tråkigt då det blir vått av regnet i skogen. Då man blir
frusen på grund av det kalla vädret nämns som en negativ sak med utomhuspedagogik.
En elev konstaterar att man blir kall och det är dåligt väder på utedagen.
De e nog när man fryser, de e no int kul. När man fryser och är plaskblöt och trött, då
e de hemskt. Och när man får snö i nacken. Blää.
Nångång e de no tråkigt att gå för ibland då vi e i skogen så blir det vått då det regnar.
En gång så börja det regna och hagla så blev det vått, de va int alls nå roligt.
Inget är dåligt med utedagar. Eller jo då man blir kall för då blir man sådär frusen.
Man får mycket mer kallt på utedagar om de e dåligt väder.

67

Som motsats till det dåliga vädret bidrar varmt och soligt väder under utedagen till
positiva upplevelser. På frågan vad det bästa med utedagen är svarar en elev att det är
det varma och sköna vädret. Om eleven själv fick planera sin egen utedag skulle hen
tillbringa fyra timmar i det soliga vädret.
Och för att det är jättevarmt och skönt väder.
Jag sku va ute i kanske fyra timmar i det här vädret då det är soligt.

Regnet bidrar inte bara till olika känslor hos eleverna. Dåligt väder så som regn
påverkar också hurudana övningar man kan ha på utedagen. Bland elevernas utsagor i
gruppintervjuerna lyftes fram att man inte kan jobba i någon bok om det regnar.
Om det regnar ute så kan man ju int jobba i nån bok.

Olyckor under utedagen lyftes fram bland elevernas utsagor. Skador och olyckor som
lyftes fram är enligt eleverna en negativ sak under utedagarna. En elev utrycker att det
är tråkigt om man stött sig och därför inte kan delta. Om eleverna själva fick välja
aktiviteter under en utedag skulle de inte välja sådana övningar där man kan skada sig,
säger en elev. Vid beskrivande av en övning sa eleven som skadat sig att det trots
skadan kändes bra men att hen inte alls kunde delta.
O när man har stött sig och int kan cykla då e de tråkigt.
Vi sku int ha nå där man ska springa för att man kan skada sig och de e int nå roligt.
Jag minns int, jag vet int hur det va för jag stötte mig.
Det kändes nog bra fast jag föll. Jag vricka min fot så jag kunde int göra någo.

Matpausen under utedagarna är en viktig tid för eleverna. Många elever säger att
matpausen är det bästa på utedagen. En elev berättar att det var både roligt och gott att
laga maten. En elev utrycker att det roligaste på utedagen är att laga mat och bygga
kojor. Att laga egen mat och äta den var det bästa säger en annan elev.
De e no bästa grejen att äta, hundra procent.
Att laga egen mat var jättegott och så var det roligt att laga egen mat.
Det roligast på utedagar e kanske ändå att bygga kojor och laga mat.
Att man får laga mat och äta mat e bäst.

68

Bland de praktiska sakerna som eleverna nämner i gruppintervjuerna nämns också wcbesöken under utedagarna. En elev säger att det är lite jobbigt om man blir kissnödig
under dagen för då måste man fara i skogen. En annan elev nämner att det inte finns
någon riktig wc i skogen. Wc-besöken under utedagen uppfattas hos eleverna som en
negativ upplevelse. Eleverna poängterar att det varken är roligt eller kul att kissa
utomhus.
Ibland e de jobbigt då man blir kissnödig och måst fara in i skogen, speciellt om man
behöver bajsa för man kan inte rikti bajsa i skogen så bra.
Ute kan man inte hitta nån rikti vessa. De e ju roligt att kissa ute.
Då man måst på vessa på utedag så måst man gå i skogen. De e int så kul.

Känslor förknippade med utomhuspedagogik
Ordet roligt framkom väldigt ofta bland elevernas utsagor. Deras allmänna uppfattning
av utomhuspedagogik är att utedagarna är roliga och att det är roligt att ha utedag.
Flera elever säger att det är roligt med utedag, i deras utsagor nämns orden extraroligt,
herregudsroligt och jätteroligt.
Då jag hör utedag så tänker jag att det ska bli extraroligt.
Det var roligt, det var herregudsroligt.
Det brukar no oftast va jätteroligt på utedagen.

Då eleverna jämförde utedagar med vanliga skoldagar inne i klassrummet sa en elev
att det är roligare med utedagar och förklaringen var att man får ha roligt hela tiden
under utedagarna. En annan elev säger att det inte vore kul ifall utedagarna försvann.
En tredje elev påpekar att hen genast skulle sluta skolan ifall utedagarna togs bort
eftersom de är så roliga.
De e no roligare med utedagar för då spenderar man hela tiden med att ha roligt.
Alltså jag tycker som int så mycket om utedagarna ibland, men de no som jättekul. Så det
sku no inte va så kul om utedagarna mitt i allt sku försvinna.
Jo, jag sku sluta genast i skolan då. För att utedagarna är roliga.

Förutom roligt nämner en elev att det kändes väldigt bra att ha utedag.
Det kändes väldigt, väldigt, väldigt bra att ha utedag.

69

Bland elevernas uppfattningar av utedagar förekommer också negativa uppfattningar.
Ord som till exempel jobbigt och tråkigt nämns bland eleverna. En elev säger att
utedagarna är tråkiga då de är så långa, eleven skulle hellre vara ute endast en lektion.
Då tänker jag att det är jättetråkigt.
De e tråkigt med utedag för att om man sku bara ha en lektion så sku de va bra men då
man sku vara ute hela dagen så blev det tråkigt.

Bland elevernas utsagor förekommer också uppfattningar av utedagen som kan ses
som neutrala. En elev säger att utedagarna ibland kan vara roliga och ibland jobbiga.
En annan elev tycker att utedagarna inte alltid är roliga. En tredje elev lyfter fram att
utedagar kan vara roliga och jobbiga samtidigt. En del av utedagen är rolig och en del
jobbig så som att gå från skolan.
Nångång e de roligt och nångång e de jobbigt.
Utedag e int alltid roligt.
De e roligt och jobbigt samtidigt. De e jobbigt då man måst gå dit. Men de e no mest
roligt med utedag.

Fysisk aktivitet
I gruppintervjuerna framkom också fysisk aktivitet som något som eleverna
förknippade med utomhuspedagogik. En elev säger att hen tänker på fysisk aktivitet
då hen hör ordet utomhuspedagogik. Eleverna utrycker att de på utedagar brukar röra
på sig mera än under vanliga skoldagar inomhus. En elev nämner parkourtricks som
ett exempel på en fysiskt aktiv övning under en utedag.
Då jag tänker på utedag så tänker jag att man får röra på sig.
Ute får man som röra på sig mycke, det får man ju inte då man e inne.
På utedagar brukar vi röra på oss ganska mycke eller åtminstone mer än då vi e i skolan.
De e roligt att till exempel göra parkourtricks på utedagen, då rör man ju på sig.

70

5.2.3 Andraklassares uppfattningar av fysisk aktivitet i samband med
utomhuspedagogik
De intervjufrågor i intervjuguiden (bilaga 5) som kopplas ihop med forskningsfråga
2c är fråga 7, 8 och 9. Eleverna besvarade på frågan om de rör på sig passligt mycket,
för lite eller för mycket under en utedag. I en av frågorna jämförde eleverna den fysiska
aktiviteten mellan en utedag och en vanlig skoldag inomhus. Eleverna besvarade också
på frågan varför det är viktigt att röra på sig under utedagarna.
Figur 4 visar vilka uppfattningar elever i årskurs två har av fysisk aktivitet i samband
med utomhuspedagogik. Bland elevernas utsagor kunde sex kategorier urskiljas:
hälsofördelar, minskning av stillasittande, högre energinivå, avslappning/avkoppling,
roligt och för att inte frysa.
Figur 4. Andraklassares uppfattningar av fysisk aktivitet i samband med
utomhuspedagogik.

Överlag säger eleverna i årskurs två att de rör på sig mera under utedagar jämfört med
traditionella skoldagar inomhus. Ett flertal elever är helt säkra på att mängden fysisk
aktivitet är högre för alla i klassen under utedagar än under skoldagar i klassrummet.
Några elever säger att de skulle vilja röra på sig ännu mera under utedagarna än de
gör. Att promenera runt i skogen nämns som ett exempel. Bland elevernas utsagor
finns också elever som tycker att de rör på sig passligt mycket under utedagarna. I
71

gruppintervjuerna framkommer också att andraklassarna är medvetna om att rasterna
är det enda tillfället som de får vara fysiskt aktiva under en traditionell skoldag
inomhus. En elev räknar hur många raster de har under en dag och konstaterar att de
ändå inte blir lika mycket fysisk aktivitet som under en utedag.
Andraklassarna förknippade den fysiska aktiviteten med hälsofördelar. Bland
kategorierna finns flera hälsofördelar så som att minska på stillasittande och att känna
sig avslappnad. De generella hälsofördelarna fick bli en egen kategori eftersom
eleverna lyfter fram att kroppen mår bra av motion. Att minska på stillasittande är
visserligen också en hälsofördel men det fick bli en egen kategori eftersom eleverna
explicit lyfte fram det. Flera av kategorierna till denna forskningsfråga tangerar
hälsofördelar men de fick ändå bli skilda kategorier för att belysa bredden i elevernas
utsagor.
Hälsofördelar
Eleverna lyfter fram hälsofördelar så som motion och att kroppen mår bra av att röra
på sig. Flera elever lyfter fram motion som en positiv sak. Några elever säger att de
rör på sig mera under utedagarna. En elev säger att man får motion då man är ute. En
annan elev poängterar att det är jätteviktigt att röra på sig jättemycket varje dag.
O sen e de no för att kroppen ska må bra också. Man får motion när man är ute. Och de
e ju bra att röra på sig.
Man får bra motion. Kroppen behöver det. Man får mera motion på utedagar.
Man får gå mera och får mer motion.
Det är också jätteviktigt att röra på sig jättemycket varje dag.

Två elever pratar om sina stegräknare som de använder under utedagen. En av eleverna
säger att hen går 6000 steg under en utedag. Den andra eleven är medveten om sin
stegräknare men brukar inte titta på den.
Jag har en klocka och alltid får jag typ sextusen mer steg då vi har utedag.
Jag rör nog på mig mera på utedagar. För att jag kan till och med titta hur många steg
jag har men jag brukar int göra det.

Minskning av stillasittande
72

Många elever lyfte upp att fysisk aktivitet under utedagarna minskar på stillasittande.
Eleverna säger att det är stor skillnad mellan en vanlig skoldag inomhus och en utedag.
Utomhus rör de på sig mera än under vanliga skoldagar inomhus. En elev lyfter upp
att man inte kan bygga kojor inomhus och man hela tiden sitter vid sin pulpet och
skriver. En annan elev säger att det är tråkigt att sitta stilla och önskar därför mera
fysisk aktivitet. En elev reflekterar över hur dåligt det är att sitta stilla hela dagen och
säger att man inte mår bra av det. Rasterna nämner en elev som den enda gången man
får röra på sig under vanliga skoldagar.
Vi rör no på oss mera på utedagar. För inne så har man ju att man måst sitta vid
pulpeterna men här kan man sprida ut sig.
Då man e i skolan så e man hela tiden stilla och då kan man int bygga koja för där finns
inga pinnar.
Mm man mår ju inte bra om man sitter stilla en hel dag som mamma gör när hon jobbar.
Där inne måst man mest sitta vid sin pulpet och skriva och har lektioner. Då kan man
ju inte röra sig. Där rör man ju int sig så mycket. Nå då på rasterna rör man ju på sig så
mycket man kan men här rör vi ju oss hela tiden, på lektionerna till och med så.
Jag sku vila röra på mig mera, för de e tråkigt att sitta stilla.

Högre energinivå
Från gruppintervjuerna framkommer att eleverna förknippar fysisk aktivitet med högre
energinivå. En elev menar att fysisk aktivitet är bra så att man inte somnar i skogen.
En annan elev säger att hen får mycket energi av att springa utomhus. Rastlöshet
nämns av en elev, att fysisk aktivitet hindrar rastlösheten. En annan elev berättar att
hen får energi av att röra på sig utomhus så att hen sen kan sitta stilla resten av
lektionen.
Man måst röra på sig därför för att man ska hållas vaken så att man int somnar i skogen.
Men också det att man får mycke energi då man springer ute.
De e som jätteroligt att röra på sig då man har olika lekar som, man får som mera energi
då man går ut som.
Jag tycker att, som röra på sig är jättebra för att annars blir jag extra lätt rastlös. Så att
vi får motion och vara ute. Som rasterna räcker bara inte. Man måst vara ute varendaste
en dag för att, annars sku man bli rastlös.

73

Så jag tycker att det är jättebra att jag får vara ute så jag får mera energi så att jag orkar
sitta stilla sen resten av timmen.

För att inte frysa
Många elever berättar om hur viktigt det är att röra på sig under en utedag för att inte
frysa och få kallt. En elev beskriver vad hen brukar göra då det blir kallt på en utedag.
Då nämner hen hoppa och springa som exempel. Flera elever lyfter upp att det inte är
roligt att frysa och att det är därför de rör på sig under utedagen. En elev poängterar
att det är viktigt att röra på sig av den orsaken att inte börja frysa. En annan elev säger
att hen rör på sig för att inte få kallt och frysa.
Då det är kallt brukar jag röra och hoppa och sen om nån annan har kallt så brukar jag
krama de andra men kan man int göra det då de e corona. Så då säger jag att de måste
hoppa med mig och springa med mig men dom vill int.
Jag önskar att jag sku få röra mig mera för jag vill int bli fryst eller frysa ihjäl mig.
Då man rör på sig får man upp värmen. Om de e kallt ute så rör jag hellre på mig mera
än om de e varmt ute för att då när man andas så e de skönt. Men på sommaren så
kommer de bara varm luft.
Annars blir det kallt.
Man, alltså det är viktigt att röra på sig så att man inte börjar frysa.
Annars får man kallt och det e int alls nå roligt.
Men om man tänker så här på utedagarna så o de som no för att inte frysa som vi rör på
oss mycket.
Vi springer för att det är kallt då det regnar.
Jag måst hoppa x-hopp för att jag har kallt.

Avslappning/avkoppling
Bland elevernas utsagor nämndes också avslappning och avkoppling i samband med
fysisk aktivitet under en utedag. En elev nämner att hen kan slappna av då hen rör på
sig på en utedag. Eleven säger att hen efter utedagen kan sitta stilla. En annan elev
säger att fysisk aktivitet på utedagar är bra för att kunna koppla av.
Så jag tycker att det är jättebra att jag får vara ute och röra på mig och slappna av så att
jag orkar sitta stilla sen resten av timmen.

74

För att koppla av. Jag vet int. Jaa att röra på sig är nog bra för att koppla av.

Roligt
Flera elever förknippar fysisk aktivitet i samband med utomhuspedagogik som något
roligt. En elev säger att det är kul att röra på sig och lyfter fotboll som exempel på
aktivitet. En annan elev säger att det är roligt att springa. En tredje elev utropar att hen
älskar motion.
De e som ganska kul att röra på sig som att spela fotboll eller sådär.
Men de e roligt att springa här.
Jag älskar motion.

75

6 Diskussion
Detta avslutande kapitel består av en metoddiskussion, en resultatdiskussion, förslag
på fortsatt forskning och en kort slutsats. I metoddiskussionen diskuteras
avhandlingens metod och tillvägagångssätt ur ett kritiskt perspektiv. Avhandlingens
styrkor och svagheter diskuteras. Resultatet av avhandlingen diskuteras i relation till
tidigare forskning inom temat, en forskningsfråga åt gången. Resultatet diskuteras
utgående från vilket sätt en lärare i den grundläggande utbildningen har nytta av
resultaten. Slutligen ges förslag på fortsatt forskning och till sist presenteras en kort
slutsats.
Sjöblom (2012, s. 89) poängterar att utomhuspedagogik automatiskt inte ger positiva
effekter vad gäller elevers attityd till naturen och miljön utan läraren måste ha en aktiv
roll. Det samma kan i viss grad tänkas gälla mängden fysisk aktivitet. Läraren styr
undervisningen och väljer undervisningsmetoder som antingen ökar eller sänker
mängden fysisk aktivitet i undervisningen. Oberoende av val av undervisningsmetod
visar forskning (Gray, 2015, s. 6469) att utomhusvistelse, särskilt oorganiserad, ökar
mängden fysisk aktivitet hos barn och unga. Undersökningar (Kantomaa m.fl., 2018,
s. 5) har visat att pedagogiken och metoderna som används i undervisningen också
inverkar på hurdana positiva utfall fysisk aktivitet har på lärande.

6.1 Metoddiskussion
Syftet med denna avhandling var att undersöka andraklassares uppfattningar av
utomhuspedagogik och av fysisk aktivitet i samband med utomhuspedagogik. I
avhandlingen undersöktes också på vilket sätt elever i årskurs två var fysiskt aktiva
under en utedag både genom observation och utifrån elevens egen upplevda fysiska
aktivitet. Forskningen är av kvalitativ karaktär och fenomenografin har använts som
forskningsansats eftersom elevers uppfattningar är i fokus (Olsson & Sörensen, 2011,
s. 172). Målet var att belysa en heterogenitet bland elevernas utsagor framom att hitta
en gemensam linje. Studien är en fallstudie där den specifika gruppen av andraklassare
undersökts. Datainsamlingsmetoder som använts var observation och gruppintervjuer.
Enligt O´Brien och Murray (2007, s. 263) är dessa ypperliga metoder för en studie
inom temat utomhuspedagogik. I O´Briens och Murrays (2007, s. 263) undersökning
som hade liknande syfte användes observation som datainsamlingsmetod men
76

elevperspektivet saknades. Forskarna i studien rekommenderade därför intervjuer
med elever för att höra deras uppfattningar (O´Brien & Murray, 2007, s. 263).
Det insamlade materialet i denna avhandling bestod av loggböcker och videoinspelat
material från tre utedagar samt åtta gruppintervjuer vars sammanlagda längd var 1
timme, 36 minuter och 10 sekunder. Materialet från gruppintervjuerna är inte
tillräckligt omfattande för att jag ska kunna generalisera resultatet. Orsaken till att
materialet är litet och ytligt beror på respondenternas ålder.

Eftersom

gruppintervjuerna är gjorda med barn i åldern åtta till nio år är svaren på
intervjufrågorna på en ytlig nivå. För att få mer djup i svaren kunde äldre elever ha
intervjuats. Ett större antal elever skulle ha gett en större mängd material men djupet i
svaren skulle kanske inte ha förändrats märkbart. Enligt Heary och Hennessy (2002,
s. 51) är en lämplig längd på en gruppintervju med barn i tioårsåldern ungefär 45
minuter. Gruppintervjuerna i denna avhandling räckte i genomsnitt 12 minuter och 2
sekunder. Det bör poängteras att barnen i denna studie var yngre än tio år. Ytterligare
en klass med elever skulle också ha gett ett större material men studien var en fallstudie
där endast en specifik grupp undersöktes. Definitionen på en fallstudie är att endast ett
fall vilket kan vara en grupp av människor undersöks (Patel & Davidson, 2003, s. 54).
Gruppstorleken i en gruppintervju kan variera enligt ålder och tema. Enligt Heary och
Hennessy (2002, s. 51) är en lämplig gruppstorlek fyra till sex barn i samma grupp. I
denna avhandling bestod varje gruppintervju av tre elever. En grupp på tre elever
valdes för att det skulle vara lättare att hålla reda på eleverna. Genom att gruppen
bestod av tre elever fick alla elever möjlighet att uttala sig och ingen var tyst långa
stunder. Risken med för stora barngrupper blir att en del barn måste vänta för länge
och tappar sen helt lusten att svara. Skulle jag göra om gruppintervjuerna skulle jag
öka elevantalet till fyra elever i varje grupp. Heary och Hennessy (2002, s. 51)
poängterar att gruppintervjuer som består av mindre än fyra medlemmar lätt kan bli
till några parallella intervjuer snarare än en diskussion i gruppen. En svaghet i denna
avhandling var gruppstorleken. Om undersökningen gjordes om skulle jag välja
grupper om fyra elever i varje grupp för att få en ännu bättre diskussion i alla grupper.
Valet av gruppmedlemmarna i samtliga grupper fick lärarna välja eftersom de kände
eleverna bäst. Å ena sidan kan det ses som en fördel att grupperna var planerade men
å andra sidan kan det ses som en nackdel eftersom grupperna i denna avhandling blev
77

ganska olika. I en del grupper var alla deltagare goda vänner och hade en naturlig
kommunikation medan sammansättningen i andra grupper inte var likadan. På det här
viset blev grupperna olika. Gruppsammansättningarnas variation visade sig också i
resultatet. Från en del gruppintervjuer blev materialet djupare och mer omfattande
jämfört med andra grupper där materialet blev magrare. Olsson och Sörensen (2011,
s. 137) menar att en viss homogenitet i grupperna är att föredra för att respondenternas
olika åsikter inte ska vara ett hinder för en god kommunikation. Heterogeniteten
representeras genom att det är flera olika grupper som deltar i undersökningen (Olsson
& Sörensen, 2011, s. 137). I denna avhandling var en del av grupperna homogena och
en del heterogena. Gruppsammansättningen kunde ha planerats bättre innan
gruppintervjuerna ägde rum.
Elevernas utsagor i gruppintervjuerna liknade varandra ganska mycket även om det
också fanns en variation i utsagorna. Det kan möjligen finnas saker som styrt elevernas
svar så som klasskompisars åsikter eller andra yttre faktorer. Mestadels lyfter eleverna
upp positiva aspekter av utomhuspedagogik och fysisk aktivitet i samband med det.
Enligt Kvale och Brinkman (2014, s. 186) påverkas barn av intervjuarens ledande
frågor och förslag. Det är också vanligt att barn svarar det som de tror att vuxna vill ha
svar på, de förknippar intervjuaren med en lärare (Kvale & Brinkman, 2014, s. 186).
En annan nackdel med barnintervjuer är att de inte orkar koncentrera sig särskilt länge.
Kvale och Brinkman (2014, s. 187) säger att koncentrationen kan hjälpa om intervjun
äger rum i barnens naturliga miljö och om barnen får göra något samtidigt till exempel
leka. Sex av åtta gruppintervjuerna i denna avhandling ägde rum utomhus i en bekant
miljö för eleverna. De flesta elever lekte med någon sten eller pinne under intervjun.
Det hjälpte troligtvis dem att koncentrera sig. De två tilläggsintervjuerna som gjordes
några månader senare gjordes i ett ledigt klassrum i skolan där eleverna inte hade
möjlighet att leka på samma sätt som ute i skogen.
Innan undersökningen till denna avhandling ägde rum gjordes ingen egentlig
pilotundersökning som skulle ha utgått från observationsschemat, som sedan användes
under observationen. Mina tidigare erfarenheter av utomhuspedagogik och gruppen
som deltog i undersökningen kompenserade en pilotundersökning. Mina tidigare
erfarenheter om utomhuspedagogik kan ses som en styrka i denna avhandling.
Intervjuguiden testades dock på en grupp elever under den andra utedagen. En
testintervju gjordes under den andra utedagen. Efter den andra utedagen analyserades
78

de första intervjuerna som gjordes. Under genomgången letades efter eventuella brister
i intervjuguiden. Trost (2010, s. 72) poängterar att en genomgång av intervjuguiden
efter en testintervju är viktig. Data från testintervjun togs också med i studien eftersom
inga korrigeringar gjordes i intervjuguiden. Intervjuguiden kunde ha testats redan
under den första utedagen så att eventuella brister kunde ha åtgärdats till de övriga
intervjuerna. Eventuellt kunde resultaten ha sett annorlunda ut ifall en pilotstudie gjorts
både med observationsschemat och med intervjuguiden.
Trovärdigheten är ett av de största problemen vid kvalitativa studier, särskilt om
intervjuer används som datainsamlingsmetod (Trost, 2010, s. 133). En fördel med
studien i denna avhandling var att kombinera två datainsamlingsmetoder. Materialen
stöder varandra och höjer trovärdigheten trots att olika datainsamlingsmetoder använts
i olika forskningsfrågor. En annan styrka är att utedagarna filmades in så att jag som
forskare kunde ta del av innehållet i efterhand. Svar på en forskningsfråga kunde alltså
fås från tre olika material; observation, videofilm och gruppintervju.
Tillförlitligheten i studien till denna avhandling har stärkts genom att samma
intervjuguide användes under samtliga gruppintervjuer, likaså användes samma
observationsschema under alla observerade utedagar. Denscombe (2018, s. 306)
menar att användningen av ett observationsschema under en observation höjer
tillförlitligheten i en studie. Även fast samma intervjuguide användes under alla
gruppintervjuer blev alla intervjuer olika. Det naturliga samtalet i gruppen gjorde så
att vissa frågor betonades mer än andra. Samtliga frågor ställdes förstås till alla grupper
men i en del grupper behövdes fler följdfrågor.
De etiska aspekterna har också tagits i beaktande redan innan undersökningen. Trost
(2010, s. 134) menar att trovärdigheten i en studie blir sämre ifall de etiska aspekterna
inte diskuteras i anslutning till datainsamlingen och metoddiskussionen. I
resultatredovisningen har citat använts för att stärka trovärdigheten. Allt för många
och långa citat har inte använts för att skydda elevernas integritet och stöda
avhandlingens etiska aspekter (Trost, 2010, s. 134). Alla parter; rektor, lärare,
vårdnadshavare och elever blev informerade om de etiska aspekterna i studien. Jag
kunde ännu tydliga kunnat gå igenom undersökningens syfte för eleverna innan
gruppintervjuerna eftersom eleverna hade många frågor kring det.

79

Resultaten från denna avhandling kan inte generaliseras på alla andraklassare i
Svenskfinland eftersom endast ett fall har undersökts. Resultaten kan dock vara
riktgivande för lärare som undervisar elever i grundskolans lägre årskurser. För att
kunna generalisera resultaten skulle samplet ha behövt vara större. Respondenterna i
denna avhandling var alla från samma klass. För att öka generaliserbarheten kunde
elever från olika delar av landet ha deltagit. En forskning med elevperspektiv är ändå
värdefull eftersom den typen av forskning inte är lika vanlig som kvantitativa
forskningar inom temaområdet utomhuspedagogik.
Sammanfattningsvis kan konstateras att valet av datainsamlingsmetoder i denna
avhandling lämpade sig för syftet och forskningsfrågorna. Det finns några eventuella
begränsningar med denna studie som kan ha inverkat på resultaten. De svagheter som
studien har är främst på grund av elevernas låga ålder och det lilla samplet. Det bör
ändå poängteras att materialet från gruppintervjuerna räckte för att svara på
forskningsfrågorna i denna avhandling.

6.2 Resultatdiskussion
Utomhuspedagogik som metod belyses i Glgu 2014 (Utbildningsstyrelsen, 2014, s.
35), där även en variation i lärandemiljöer lyfts fram. Från resultatet i denna
avhandling kan antas att utomhuspedagogik används i en så liten bemärkelse i skolan
så elever uppfattar de lektioner som roliga, intressanta och givande. Den så kallade
variationseffekten diskuteras även i tidigare forskning (Sjöblom & Svens, 2018, s.
310). Ifall utomhuspedagogik enbart används sporadiskt fungerar det som ett
komplement till den traditionella undervisningen inomhus, vilket syns i tidigare
forskning (Behrenfeldt, 2015, s. 18; Brügge & Szczepanski, 2011, s. 26). Förutom val
av lärandemetod kan även innehållet i sig vara motiverande och höja elevers inre
motivation. Liksom Faskunger, Szcczepanski och Åkerblom m.fl. (2018, s. 22)
nämner är utomhuspedagogik en orsak till den ökade motivationen. Det är orealistiskt
att utemiljön vore den enda bakomliggande faktorn som gynnar elevernas lärande.
Andra faktorer som kan påverka elevers lärande kan till exempel vara val av
lärandemetod, attityder i omgivningen och inlärningssvårigheter.
Inom fenomenografi handlar det om respondenternas uppfattning av fenomenet, inte
hur fenomenet på riktigt är. Respondenternas svar är alltså enbart sett ur ett perspektiv
80

av fenomenet. Det är svårt att få en helhetsbild av det. Resultatet i denna avhandling
är inte fullständigt utan det är en beskrivning på hur elever i årskurs två uppfattar
fenomenet utomhuspedagogik och fysisk aktivitet i samband med utomhuspedagogik.
(Marton & Booth, 2000, s. 162–163.)

6.2.1 Andraklassares fysiska aktivitet under en utedag
Resultaten på den första forskningsfrågan tyder på att elever i årskurs två rör på sig
största delen av utedagen. Tidigare forskning inom temat men med kvantitativa
datainsamlingsmetoder, visar att den fysiska aktiviteten hos elever är högre under
utedagar än under traditionella skoldagar inomhus (Mygind, 2007, s. 161; Romar m.fl.,
2018, s. 1). Tidigare forskning visar också att mängden stillasittande minskar under
utedagar jämfört med skoldagar inomhus (Fiskum & Jacobsen, 2012, s. 27). Under de
tre observerade utedagarna i denna studie var den stillasittande tiden väldigt liten.
Även fast det inte gjorts någon objektiv jämförelse mellan utedagar och traditionella
skoldagar i denna studie kan man ändå anta att resultaten stämmer överens med
tidigare forskning.
Mängden fysisk aktivitet under de observerade utedagarna i denna studie var stor. För
att ytterligare öka mängden fysisk aktivitet hos eleverna kunde olika insatser göras.
Under samtliga utedagar hade eleverna fritid under en ganska stor del av utedagen.
Den tiden kunde antingen kortas ner eller vara mer lärarstyrd. En stor del av eleverna
var mest fysiskt aktiva under fritiden medan hos andra elever var fritiden den del av
utedagen som de var minst fysiskt aktiva. De fysiskt passiva eleverna kunde ges förslag
på aktiviteter på fritiden så att de också rör på sig. Tidigare forskning visar att en
varierande utemiljö automatiskt bidrar och lockar till rörelse hos barn (Björklund,
2016, s. 40; Faskunger, Szczepanski & Åkerlund, 2018, s. 22; Gray, 2015, s. 6460)
men undantag finns alltid. Den fysiska aktiviteten ska förstås inte ta över själva
undervisningsstoffet utan bli en del av undervisningen därför kunde fritiden vara den
del av utedagen som ytterligare kunde utvecklas.
Grønningsæter, Hallås, Kristiansen och Nævdal (2007, s. 2928) säger att läraren har
makten att påverka mängden fysisk aktivitet under utedagen. Läraren bestämmer på
vilket sätt eleverna är fysiskt aktiva till och från uteplatsen samt på vilket sätt eleverna
rör på sig under aktiviteterna. I samma undersökning konstaterades att förflyttningen
81

till och från uteplatsen har en avgörande roll på hur stor mängd fysisk aktivitet eleverna
får under utedagen. Under de observerade utedagarna i denna studie utgjorde
förflyttningen ungefär en fjärdedel av hela utedagen.
De resultat som hittats på denna forskningsfråga kan kopplas ihop med social- och
hälsovårdsministeriets (2015, s. 5) rekommendationer om att barn och unga ska röra
på sig för att stärka välbefinnandet. Barn och ungas välmående sjunker med en
stillasittande vardag. Den mängd eleverna i denna undersökning var fysiskt aktiva
under en utedag kan också ställas i relation till de allmänna rekommendationerna för
fysisk aktivitet hos barn och unga.
Resultaten i denna studie visar att elever i årskurs två är fysiskt aktiva på ett mångsidigt
sätt under en utedag. Resultaten visar också att största delen av en utedag är eleverna
fysiskt aktiva, den passiva tiden är minimal. Detta kan diskuteras i relation till de
nationella rekommendationerna för fysisk aktivitet hos barn och unga (Undervisningsoch kulturministeriet, 2020). Rekommendationerna för fysisk aktivitet hos barn och
unga i åldern 7–12 år är en till två timmar dagligen samt att inte sitta längre stunder än
två timmar åt gången. Den fysiska aktiviteten ska vara mångsidig och varierande.
Enligt WHO:s rekommendationer (WHO, 2010, s. 7) ska den fysiska aktiviteten bestå
bland annat av lek, spel, rekreation, skolgymnastik, vardagsmotion i form av promenad
eller cykling till skolan. Det kan konstateras att eleverna i denna studie uppnådde dessa
rekommendationer under samtliga utedagar.

6.2.2 Andraklassares uppfattningar av den egna fysiska aktiviteten
under en utedag
Från elevernas utsagor kan plockas resonemang där flera elever säger att de rör på sig
mera under utedagar än under traditionella skoldagar inomhus. Mygind (2009, s. 161)
har undersökt elevers självupplevda fysiska aktivitetsnivå under utedagar och
resultaten i den studien stämmer väl överens med resultaten i denna studie. Eleverna i
båda studierna upplever att de rör på sig mera under utedagar jämfört med innedagar
inklusive rasterna.
Flera av eleverna uppgav att det var roligt att röra på sig på utedagarna. Detta kan
kopplas ihop med tidigare forskning kring fysisk aktivitet. Forskning har visat att
fysisk aktivitet bidrar till glädje, optimism, livslust och gott humör. (Ommundsen,
82

2018, s. 70–74). En elev i denna studie sa till och med att hen älskar motion. Andra
elever uttryckte att det var roligt att röra på sig på utedagarna.

6.2.3 Andraklassares uppfattningar av utomhuspedagogik
Flera elever i denna studie nämner naturkontakt bland deras uppfattningar av
utomhuspedagogik. Tidigare forskning (Sjöblom, 2012, s. 85; Wainwright, 2012, s.
164) belyser också elevernas kontakt till och lärande om naturen i samband med
utomhuspedagogik. Eleverna nämner också frisk luft och att de får vara ute som
positiva saker med utomhuspedagogik. Man kan anta att traditionella skoldagar
inomhus inte innehåller så mycket utevistelse som eleverna önskar.
Koncentration och lärande var en uppfattning av utomhuspedagogik som eleverna
lyfte fram i gruppintervjuerna. Tidigare forskning inom området (Fägerstam & Blom,
2012, s. 66) har bland annat undersökt elevers koppling mellan lärande och
utomhuspedagogik. Studien visade att elever ofta uppger att de lär sig bättre utomhus
än i inomhusmiljö. Det kan ha att göra med många saker men forskning visar att
kopplingen mellan teori och praktik blir tydligare genom utomhuspedagogik, vilket
underlättar inlärningen (Fägerstam & Blom, 2012, s. 66). Fägerstam och Blom (2012,
s. 66) menar också att elevers självupplevda lärande kan ha att göra med
verklighetsförankringen som är mer påtaglig i utomhusmiljö. Bland eleverna i denna
studie uppgav också en del elever att de lär sig bättre då de är inomhus. Bland tidigare
forskning finns även studier som stämmer överens med det. Dhanapal och Lim (2013,
s. 2) menar att lärande är bäst då undervisningen är en blandning av utomhuspedagogik
och traditionell undervisning inomhus.
Sociala relationer lyftes fram som en uppfattning av utomhuspedagogik bland
eleverna. Eleverna i denna studie lyfte fram leken med kompisar som något viktigt
under utedagarna. Tidigare forskning inom området betonar att utomhuspedagogik
som metod stärker samspelet och gemenskapen i gruppen (Björklund, 2016, s. 37;
Marttila, 2016, s. 225). Flera elever i denna studie pratar om att hela klassen är
tillsammans under utedagar vilket kan kopplas ihop med den sociala gemenskapen.
I gruppintervjuerna framkom att eleverna i denna studie kopplade utomhuspedagogik
med frihet, lek och fritid. Tidigare forskning inom utomhuspedagogik visar att barn
ofta känner en känsla av frihet i samband med utomhuspedagogik, både fysiskt och
83

psykiskt (O´Briens & Murray, 2007, s. 263). Friheten som eleverna upplever under
utomhuspedagogik är trots allt under kontrollerade förhållande men eleverna bör ändå
följa skolans regler. Friheten som barn känner på utedagar kan kopplas ihop med det
stora utrymmet på uteplatsen jämfört med klassrummet. Det kan också antas att
eleverna erbjuds mera fritid under utedagar jämfört med vanliga skoldagar inomhus.
Bland elevernas uppfattningar av utomhuspedagogik nämndes många praktiska saker
så som olyckor, vädret, wc-besök med mera. Dessa är förstås en väsentlig del av
utedagen och därför pratar eleverna om dem. Olyckor och skador som kan ske under
en utedag nämns i tidigare forskning (Björklund, 2016, s. 41) som en nackdel med
utomhuspedagogik. Olyckorna kan också ses som ett hinder att inte alls använda sig
av metoden som lärare. Vädret är en annan utmaning som lyfts fram i tidigare
forskning inom området (Barfoed Randrup, Bentsen, Mygind, och Søndergaard
Jensen, 2010, s. 240).
Majoriteten av eleverna som intervjuades i denna avhandling uppfattade skoldagar
med utomhuspedagogik som en rolig upplevelse. Resultatet kan kopplas till tidigare
forskning inom området. I O´Briens och Murrays (2007, s. 263) undersökning
konstaterades samma sak. Att elever överlag tycker att utomhuspedagogik är roligt och
spännande. Tidigare forskning (Guardino, Hall, Largo-Wight & Hubbuch, 2019, s.
113) visar också att elever förknippar utomhuspedagogik med glädje och
välbefinnande vilket också eleverna i denna studie gjorde. Bland eleverna i denna
studie svarade många elever ja på frågan om de skulle sakna utedagarna om de togs
bort. Resultatet finner stöd i tidigare forskning. I en studie av Guardino, Hall, LargoWight och Hubbuch (2019, s. 113) uppgav hälften av eleverna att de skulle välja
utomhuspedagogik framom inomhusundervisning.
Bland andraklassares uppfattningar av utomhuspedagogik nämndes också fysisk
aktivitet. Tidigare forskning (Fägerstam & Blom, 2012, s. 71) visar att
utomhuspedagogik som metod bidrar automatiskt till mer fysisk aktivitet eftersom
miljön ger möjlighet till mer aktiva, praktiska och kollaborativa övningar. Därför är
det naturligt att eleverna nämner den fysiska aktiviteten då de pratar om
utomhuspedagogik. Det är dock intressant att eleverna uttrycker att de får röra på sig
på utedagar och inte måste. Det stämmer överens med tidigare forskning inom

84

området; att barn naturligt vill röra på sig, skapa och vara aktiva (Björklund, 2016, s.
34; Olsson, 2015, s. 10–19).

6.2.4 Andraklassares uppfattningar av fysisk aktivitet i samband med
utomhuspedagogik
Bland elevernas utsagor i denna studie framkom att de kopplar den fysiska aktiviteten
under utedagar med flera hälsofördelar. Eleverna belyser att kroppen mår bra av
motion likaså att kroppen behöver motion. Tidigare forskning (Martin & Murtaghs,
2017, s. 221) inom liknande temaområde visar samma resultat. Av resultaten från
denna studie kan konstateras att elever är väldigt medvetna om den fysiska aktivitetens
positiva effekter på hälsan. Det är glädjande att andraklassare är så pass medvetna som
de är inom området.
Elever i Mazzoli med fleras (2019, s. 142) studie samt elever i Dyrstads (2018, s. 8)
studie lyfter fram att fysisk aktivitet minskar på stillasittande. Samma studier visar att
elever är medvetna om att det inte är bra att sitta stilla under långa perioder. Det kan
konstateras att elever är medvetna om skillnaden mellan en skoldag med fysiskt aktiva
inslag och en skoldag utan. Både eleverna i Mazzolis med fleras (2019, s. 142) studie
och eleverna i denna studie säger att de blir både trötta och uttråkade av att sitta stilla
längre perioder. Eleverna poängterar också att fysisk aktivitet bryter stillasittande.
Resultaten från denna studie stämmer överens med tidigare forskning (McMullen,
2017, s. 56) vad gäller elevers uppfattning på mängden fysisk aktivitet under en
skoldag. Eleverna i denna studie, liksom eleverna i McMullens (2017, s. 56) studie
menar att den fysiska aktiviteten under rasten inte räcker för att uppnå den dagliga
rekommendationen för fysisk aktivitet.
I Mazzoli med fleras (2019, s. 145) undersökning, bland elever som hade haft fysiskt
aktiva inslag i undervisningen, framkom att eleverna upplevde högre energinivå efter
att de fått röra på sig. Samma resultat fram kom också i Martin och Murtaghs (2017,
s. 221) undersökning bland elever. Eleverna i denna undersökning uppfattade också
att den fysiska aktiviteten under utedagen bidrog till högre energinivå både för stunden
och på längre sikt.

85

I gruppintervjuerna framkom att eleverna kopplar ihop fysisk aktivitet under
utedagarna med en avslappnad känsla i kroppen. Liknande resultat visade Mazzoli med
fleras (2019, s. 145) undersökning.
Tidigare forskning inom temat fysisk aktivitet i undervisningen visar att elever
upplever en avslappnad känsla efter att de fått röra på sig (Mazzoli m.fl., 2019, s. 145).
Resultatet från elevernas utsagor i denna studie stämmer väl överens med det. Eleverna
i denna studie nämnde att de får koppla av och känner sig avslappnade då de får röra
på sig under utedagen. De nämner också att den fysiska aktiviteten bidrar till att de
senare kan koncentrera sig bättre.
Flera elever i denna studie poängterade att det är roligt att få röra på sig under
lektionerna på utedagarna. Resultatet stämmer väl överens med tidigare forskning. Att
det är roligt med fysisk aktivitet under lektionerna är en återkommande sak som många
elever i flera tidigare undersökningar upplever (Dyrstad, 2018, s. 7; Martin & Murtagh,
2017, s. 221; Mazzoli m.fl., 2019, s. 142; McMullen, 2017, s. 52). Andraklassarna i
denna studie nämnde att det är roligt att röra på sig då de är på utedag. Elever i Dyrstads
(2018, s. 7) studie nämnde att det är roligt med både utomhuspedagogik och fysisk
aktivitet. Att eleverna tycker att fysisk aktivitet under utedagarna är roligt kan ha
många olika orsaker. En av orsakerna kan vara variationseffekten det vill säga att
utomhuspedagogik bidrar till en mer varierad undervisning och därför upplever
eleverna det som roligt. En annan orsak kan vara att eleverna känner sig mera fria i
naturen jämfört med det styrda klassrummet. Tidigare forskning säger att den fysiska
aktiviteten utomhus ofta upplevs positiv eftersom rörelserna är mer spontana och
lustfyllda (Faskunger, Szczepanski & Åkerlund, 2018, s. 22).
Det är möjligt att min egen förståelse av utomhuspedagogik och fysisk aktivitet har
inverkat på tolkningen av resultaten.

6.3 Förslag på fortsatt forskning
På basis av resultaten från denna avhandling och tidigare forskning kan det konstateras
att kvalitativ forskning och longitudinell forskning inom temat är önskvärd. Med
resultaten från denna avhandling och tidigare forskning i bakgrunden kan
utomhuspedagogik ändå ses som berikande undervisningsmetod.

86

Inom temat utomhuspedagogik och fysisk aktivitet finns en hel del forskning av
kvantitativ karaktär. I olika undersökningar har pulsmätare, accelerometer och
stegmätare använts. Romar med flera (2018, s. 12) säger att forskning med
elevperspektiv inom temaområdet utomhuspedagogik och fysisk aktivitet vore bra.
Mera kvalitativ forskning skulle lappa den forskningslucka som finns. Fler
undersökningar med elevperspektiv inom temat skulle önskas (O´Brien & Murray,
2007, s. 263). Lärare och blivande lärare som möter eleverna skulle ha nytta av
elevernas uppfattningar av sambandet mellan fysisk aktivitet och utomhuspedagogik.
De elever som deltog i denna undersökning gick i årskurs två i den grundläggande
utbildningen. Under deras skoltid har de haft regelbunden utomhuspedagogik i snitt
2–3 utedagar per månad. Det vore intressant att följa med elevernas skolgång i de
högre årskurserna och undersöka vilken effekt utomhusundervisningen har på deras
lärande framöver. Elevers uppfattning av sambandet mellan fysisk aktivitet och
utomhuspedagogik kunde också undersökas av samma elever om några år. Elevernas
uppfattning av saken kan ändras med åldern. Det skulle vara av intresse att veta vilken
uppfattning samma elever har av fysisk aktivitet i undervisningen om några år då de
inte har regelbunden utomhuspedagogik, utan traditionell undervisning i klassrummet.
Frågan är hur vana eleverna har blivit att få röra på sig i skolan. Är det månne något
som eleverna saknar då utomhusundervisning inte längre finns på deras schema.
Ytterligare förslag på fortsatt forskning är att följa med elever från att de inleder sin
grundläggande utbildning till att de fått sitt avgångsbetyg. Longitudinella
undersökningar förespråkas av flera tidigare forskningar (Fägerstam & Blom, 2012, s.
70; Sjöblom & Svens, 2018, s. 311).
Det skulle också vara av intresse att undersöka lite äldre elever som regelbundet har
utomhusundervisning. Äldre elever har högst antagligen mera insikt i den fysiska
aktivitetens fördelar. Både elever i grundskolans högre årskurser och elever som är i
mitten av sin grundläggande utbildning.
Ett annat förslag på vidare forskning är en jämförelse mellan elever som deltagit i
regelbunden utomhusundervisning med elever som endast deltagit i traditionell
undervisning. Det skulle vara intressant att jämföra elevers syn på fysisk aktivitet
under skoldagen.

87

De resultat som är funna kan även vara resultat av en varierande undervisning.
Resultatet

kan

även

betyda

att

utomhuspedagogik

används

i

så

liten utsträckning så att elevers upplevelser därför är positiva. Fortsatt forskning kring
variationseffekten i undervisningen vore värdefullt. Utomhuspedagogik är ett sätt att
variera undervisningen men variation kanske inte är det huvudsakliga syftet med
utomhuspedagogiken.

6.4 Slutsats
Resultaten från denna avhandling belyser att elever i årskurs två är medvetna om
vikten av fysisk aktivitet under skoldagen. Det kan också konstateras att elever i
årskurs två efterfrågar en variation i sin undervisning. Undervisningen ska präglas av
fysiskt aktiva inslag och utomhuspedagogik är en lämplig metod som uppskattas av
eleverna i årskurs två.
Sammanfattningsvis kan konstateras att studien har gett svar på forskningsfrågorna
genom dels observation dels elevernas utsagor från gruppintervjuerna. Eleverna i
årskurs två som deltog i denna studie är fysiskt aktiva den största delen av en utedag
och mängden passiv tid är minimal. Den fysiska aktiviteten under en utedag är
mångsidig och varierande. Andraklassarnas självupplevda fysiska aktivitet är också
hög. Eleverna lyfter fram på vilket sätt de rört på sig under en utedag samt beskriver
den fysiska aktiviteten som jobbig, svettig och rolig samt att de blir andfådda.
Andraklassares uppfattningar av utomhuspedagogik kan delas in i sju kategorier: frisk
luft, utevistelse och naturkontakt, koncentration och lärande, sociala relationer, frihet,
lek

och

mycket

utrymme,

praktiska

saker,

känslor

förknippade

med

utomhuspedagogik samt fysisk aktivitet. Uppfattningarna av fysisk aktivitet i samband
med utomhuspedagogik bland andraklassare kan delas in i sex kategorier:
hälsofördelar, minskning av stillasittande, högre energinivå, avslappning/avkoppling,
roligt och för att inte frysa. Det kan konstateras att eleverna i årskurs två är medvetna
om den fysiska aktivitetens fördelar.

88

Litteratur
Andkjær, S. (2018). Friluftsliv og outdoor i skolen. I Jensen, J., Taarsted Jørgensen,
H. T. & Volshøj, E. T. Motion og bevægelse i skolen (1. udgave.). (s. 206–224).
København: Hans Reitzel.
Avci, G. & Gümüş, N. (2020). The Effect of Outdoor Education on the Achievement
and

Recall

Levels

of

Primary School Students in Social Studies Course. Review of International
Geographical

Education

(RIGEO),

10,

(1),

Special

Issue, s. 171–206.
Barfoed Randrup, T., Bentsen, P., Mygind, E. & Søndergaard Jensen, F. (2010). The
extent and dissemination of udeskole in Danish schools. Urban Forestry & Urban
Greening, (9), 235–243.
Björklund, S. (2016). Uteverksamhetens
Studentlitteratur.

möjligheter (Upplaga

1:1.).

Lund:

Bunketorp Käll, L., Malmgren, H., Olsson, E., Lindén, T. & Nilsson, M. (2015).
Effects of a Curricular Physical Activity Intervention on Children's School
Performance, Wellness, and Brain Development. Journal of School Health, 85(10),
704–713.
Carlson, J.A., Sallis, J. F., Norman, G. J., McKenzie, T. L., Kerr, J., Arredondo, E. M.,
Madanat, H., Mignano, A.M., Cain, K.L., Elder, J.P. & Saelens, B.E. (2013).
Elementary school practices and children’s objectively measured physical activity
during school. Peventive Medicine, 57, 591–595.
Denscombe, M. (2009). Ground rules for social research: Guidelines for good
practice – second edition. Open university press: England.
Denscombe, M. & Larson, P. (2018). Forskningshandboken: För småskaliga
forskningsprojekt inom samhällsvetenskaperna (Upplaga 4:1.). Lund: Studentlitteratur
AB.
Dhanapal, S. & Lim, C. C. Y. (2013). A comparative study of the impacts and students'
perceptions of indoor and outdoor learning in the science classroom. Asia-Pacific
Forum on Science Learning and Teaching, 14(2). 1-23.

Dyrstad, S., Kvalo, S., Alstveit, M. & Skage, I. (2018). Physically active academic
lessons: Acceptance, barriers and facilitators for implementation. Bmc Public
Health, 18(1).
Ehn, B. (2009). Lära sig se på nytt. I: G. Arvastson & B. Ehn (red.). Etnografiska
observationer. Lund: Studentlitteratur
Ericsson, I. & Olofsson, T. (2005). Rör dig - lär dig: Motorik och inlärning.
Stockholm: SISU idrottsböcker.
Faskunger, J., Szczepanski, A. & Åkerblom, P. (2018). Klassrum med himlen som tak:
En kunskapsöversikt om vad utomhusundervisning betyder för lärande i grundskolan.
Forum för ämnesdidaktik nr 10. Linköpings universitet.
Finn, K. E., Yan, Z. & Mcinnis, K. J. (2018). Promoting physical activity and science
learning in an outdoor education program. Journal of Physical Education,
Recreation & Dance, 89(1), 35–39.
Fiskum, T. A. & Jacobsen, K. (2012). Individual Differences and Possible Effects from
Outdoor Education: Long Time and Short Time Benefits. World Journal of
Education, 2(4), 20–33.
Forskningsetiska delegationen. (2019). Etiska principer för humanforskning och
etikprövning inom humanvetenskaperna i Finland – Forskningsetiska
delegationens anvisningar 2019. Forskningsetiska delegationens publikationer
3/2019.
Fägerstam, E. & Blom, J. (2012). Learning Biology and Mathematics Outdoors:
Effects and Attitudes in a Swedish High School Context. Journal of Adventure
Education and Outdoor Learning, 13(1), 56–75.
Gillham, B. & Jamison Gromark, E. (2008). Forskningsintervjun: Tekniker och
genomförande (1. uppl.). Lund: Studentlitteratur.
Gray, C., Gibbons, R., Larouche, R., Sandseter, E. B. H., Bienenstock, A., Brussoni,
M., . . . Tremblay, M. S. (2015). What is the relationship between outdoor time and

physical activity, sedentary behaviour, and physical fitness in children? A systematic
review. International Journal of Environmental Research and Public Health, 12(6),
6455-6474.
Grindberg, T. & Jagtøien, G. L. (2000). Barn i rörelse: Fysisk aktivitet och lek i
förskola och skola. Lund: Studentlitteratur.
Grissom, J. (2005). Physical fitness and academic achievement. Journal of Exercise
Physiology Online, 8(1), 11-25.
Grønningsæter, I., Hallås, O., Kristiansen, T., Nævdal, F. (2007). Fysisk aktivitet hos
11–12-åringar i skulen. Tidsskrift for Den norske legeforening. 127 (22).
Guardino, C., Hall, K., Largo-Wight, E. & Hubbuch, C. (2019). Teacher and student
perceptions of an outdoor classroom. Journal of Outdoor and Environmental
Education, 22(2), 113–126.
Heary, C.M. & Hennessy, E. (2002). The use of focus group interviews in pediatric
health care research. Journal of Pediatric Psychology, 27(1), 47–57.
Heary, C. & Hennessy, E. (2006). Focus groups versus individual interviews with
children: a comparison of data. Irish journal of psychology, 27(1–2), 58–68.
Herrington, S. & Brussoni, M. (2015). Beyond Physical Activity: The Importance of
Play and Nature-Based Play Spaces for Children’s Health and Development. Current
Obesity Reports, 4: 477–483.
Husu, P., Sievänen, H., Tokola, K., Suni, J., Vähä-Ypyä, H., Mänttäri, A., Vasankari,
T. (2018). Objektivt uppmätt fysisk aktivitet, stillasittande och fysisk kondition hos
finländare. Undervisnings- och kulturministeriets publikationer 2018:30.
Kantomaa, M., Syväoja, H., Sneck, S., Jaakkola, T., Pyhältö, K., & Tammelin, T.
(2018). Koulunpäivän aikainen liikunta ja oppiminen- tilannekatsaus tammikuu
2018. Helsingfors: Utbildningsstyrelsen.

Kokko, S. & Martin, L. (2019). Lasten ja nuorten liikuntakäyttäytyminen Suomessa:
LIITU-tutkimuksen tuloksia 2018. Hki: Valtion liikuntaneuvoston julkaisuja 1.
Kvale, S. & Brinkmann, S. (2014). Den kvalitativa forskningsintervjun (Tredje
upplagan.). Lund: Studentlitteratur.
Lag om grundläggande utbildning 628/1999. Hämtad 23 mars 2020, från
https://www.finlex.fi/sv/laki/ajantasa/1998/19980628#L6P23
Liikkuva koulu. (2016). Syftet med programmet Skolan i rörelse. Hämtad 10 januari
2019, från https://liikkuvakoulu.fi/svenska
Lindt, S. F. & Miller, S. C. (2017). Movement and learning in elementary school. Phi
Delta Kappan, 98(7), 34–37.
Lättman-Masch, R. & Wejdmark, M. (2011). Att lära in ute året runt: [årskurs F9] (2. uppl.). Vimmerby: Outdoor Teaching.
Martin, R. & Murtagh, E. M. (2017). Teachers' and students' perspectives of
participating in the ‘Active Classrooms’ movement integration programme. Teaching
and teacher education, 63, 218–230.
Marton, F. & Booth, S. (2000). Om lärande. Lund: Studentlitteratur.
Marttila,

M.

(2016).

opetussuunnitelman

Elämys-

toteutuksessa.

ja

seikkailupedagoginen

Doktorsavhandling.

luontoliikunta

Jyväskylä:

Jyväskylän

yliopisto, liikuntatieteellinen tiedekunta.
Mattsson, C. M., Jansson, E. & Hagströmer, M. (2016). Fysisk aktivitet - begrepp och
definitioner. Fyss 2017, 21–34.
Mazzoli, E., Koorts, H., Salmon, J., Pesce, C., May, T., Teo, W. & Barnett, L. M.
(2019). Feasibility of breaking up sitting time in mainstream and special schools with
a cognitively challenging motor task. Journal of sport and health science, 8(2), 137–
148.
Mckenzie, T. L. & van Der Mars, H. (2015). Top 10 research questions related to
assessing physical activity and its contexts using systematic observation. Research
Quarterly for Exercise and Sport, 86(1), 13–29.

McMullen, J. M., MacPhail, A. & Dillon, M. (2019). “I want to do it all day!”—
Students’ experiences of classroom movement integration. International journal of
educational research, 94, 52–65.
Molander, K. & Gulve, I. (2005). Att lära in matematik ute (2. uppl.). Halmstad: Falun:
Naturskoleföreningen ; Stiftelsen Erik Johan Ljungbergs utbildningsfond.
Mullender-Wijnsma, M. J., Hartman, E., De Greeff, J. W., Doolaard, S., Bosker, R. J.
& Visscher, C. (2016). Physically Active Math and Language Lessons Improve
Academic Achievement: A Cluster Randomized Controlled Trial. Pediatrics, 137(3),
1-11.
Mygind, E. (2007). A comparison between children’s physical activity levels at school
and learning in an outdoor environment. Journal of Adventure Education and Outdoor
Learning, 7:2, 161–176.
Mygind, E. (2009). A comparison of childrens' statements about social relations and
teaching in the classroom and in the outdoor environment. Journal of Adventure
Education and Outdoor Learning, 9(2), 151–169.
Nationalencyklopedin [u.å.]. Reliabilitet. Hämtad 8 april
https://www.ne.se/uppslagsverk/encyklopedi/l%C3%A5ng/reliabilitet

2019,

från

Nationalencyklopedin

2019,

från

[u.å.].

Validitet.

Hämtad

8

april

https://www.ne.se/uppslagsverk/encyklopedi/l%C3%A5ng/validitet
Nilsson, P., Sollervall, H. & Milrad, M. (2010). Collaborative design of mathematical
activities for learning in an outdoor setting. Proceedings Of Cerme 6, 1101–1110.
Ommundsen, Y. (2018). Motion og bevægelses betydning for elevernes psykosociale
sundhed, trivsel og velvære. I Jensen, J., Taarsted Jørgensen, H. T. & Volshøj, E.
T. Motion og bevægelse i skolen (1. udgave.). (s. 70–96). København: Hans Reitzel.
O’brien, L. & Murray, R. (2007). Forest School and its impacts on young children:
Case studies in Britain. Urban Forestry & Urban Greening, 6(4), 249–265.
Olsson, H. & Sörensen, S. (2007). Forskningsprocessen: Kvalitativa och kvantitativa
perspektiv (2. uppl.). Stockholm: Liber.

Olsson, H. & Sörensen, S. (2011). Forskningsprocessen: Kvalitativa och kvantitativa
perspektiv (3. uppl.). Stockholm: Liber.
Orlowski, M., Lorson, K., Lyon, A. & Minougan, S. (2013). My Classroom Physical
Activity Pyramid: A Tool for Integrating Movement into the Classroom. Journal of
Physical Education, Recreation & Dance, 84(9), 47–51.
Otte, C. R., Bølling, M., Elsborg, P., Nielsen, G. & Bentsen, P. (2019). Teaching
maths outside the classroom: Does it make a difference? Educational Research, 61(1),
38–52.
Palmberg, I. (2003). Miljöpedagogik. Teori och praktik i miljöundervisning. Vasa:
Pedagogiska fakulteten, Åbo Akademi.
Patel, R. & Davidson, B. (2003). Forskningsmetodikens grunder: Att planera,
genomföra och rapportera en undersökning (3., [uppdaterade] uppl.). Lund:
Studentlitteratur.
Patel, R. & Davidson, B. (2011). Forskningsmetodikens grunder: Att planera,
genomföra och rapportera en undersökning (4., [uppdaterade] uppl.). Lund:
Studentlitteratur.
Patel, R. & Tebelius, U. (1987). Grundbok i forskningsmetodik: Kvalitativt och
kvantitativt. Lund: Studentlitteratur.
Rajala, K., Haapala, H., Kantomaa, M. & Tammelin, T. (2010). Liikunnan edistäminen
lapsilla ja nuorilla – liikuntaan vaikuttavat tekijät ja liikuntainterventioiden
vaikutukset. Jyväskylä: LIKES-tutkimuskeskus.
Raustorp, A. (2004). Att lära fysisk aktivitet: Bildning i rörelse : livsstil och hälsa (2.,
[omarb.] uppl.). Uppsala: Kunskapsföretaget.
Riley, N., Lubans, D. R., Morgan, P. J. & Young, M. (2015). Outcomes and process
evaluation of a programme integrating physical activity into the primary school
mathematics curriculum: The EASY Minds pilot randomised controlled trial. Journal
of Science and Medicine in Sport, 18(6), 656-661.
Romar, J., Enqvist, I., Kulmala, J., Kallio, J. & Tammelin, T. (2019). Physical activity
and sedentary behaviour during outdoor learning and traditional indoor school days

among Finnish primary school students. Journal of Adventure Education and Outdoor
Learning, 19(1), 28–42.
Schneller, M. B., Duncan, S., Schipperijn, J., Nielsen, G., Mygind, E. & Bentsen, P.
(2017). Are children participating in a quasi-experimental education outside the
classroom intervention more physically active? BMC Public Health, 17(1), 1–13.
Sjöblom, P. (2012). Naturen och jag: En studie av gymnasiestuderandes förhållande
till naturen ur ett miljöpedagogiskt perspektiv. Åbo Akademis förlag - Åbo Akademis
University Press.
Sjöblom, P. & Svens, M. (2018). Learning in the Finnish outdoor classroom: Pupils’
views. Journal of adventure education and outdoor learning, 19(4), s. 301–314.
Skar, M., Wold, L. C., Gundersen, V. & O´Brien, L. (2016). Why do children not play
in nearby nature? Results from a Norwegian survey. Journal of Adventure Education
and Outdoor Learning, 16(3), 239–255.
Social- och hälsovårdsministeriet. (2013). Förändring i rörelse! Nationell strategi för
motion

som

främjar

hälsan

och

välbefinnandet

2020.

Social-

och

hälsovårdsministeriets publikationer 2013:13.
Social- och hälsovårdsministeriet. (2015). SITT MINDRE – MÅ BÄTTRE! Nationella
rekommendationer för mindre sittande. Social- och hälsovårdsministeriet.
Starrin, B. & Renck, B. (1996). Den kvalitativa intervjun. I Svensson, P.G. & Starrin,
B. Kvalitativa studier i teori och praktik. (s. 52–78). Lund: Studentlitteratur.
Stylianou, M., Hodges Kulinna, P. & Naiman, T. (2016). '...because there's nobody
who can just sit that long': Teacher perceptions of classroom-based physical activity
and related management issues. European physical education review, 22(3), 390–408.
Svensson, P.G. (1996). Förståelse, trovärdighet eller validitet? I Svensson, P.G. &
Starrin, B. Kvalitativa studier i teori och praktik. (s. 209–227). Lund: Studentlitteratur.
Säljö, R. (2011). Lärande och lärandemiljöer. I Hansén, S. & Forsman, L.
(2011). Allmändidaktik: Vetenskap för lärare. (s. 155–184) . Lund: Studentlitteratur.

Tampio, H. (2014). Ulos oppimaan!: Sata ideaa ulko-opetukseen. Jyväskylä: PSKustannus.
Turpeinen, S. & Hakamäki, M. (2018). Idrott och jämställdhet 2017; Översikt över
nuläget för jämställdhet mellan kvinnor och män inom idrottsområdet. Undervisningsoch kulturministeriet 2018:18.
Trost, J. (2010). Kvalitativa intervjuer (4., [omarb.] uppl.). Lund: Studentlitteratur.
Undervisnings- och kulturministeriet. (2016). Motionsrekommendation för barn:
minst tre timmar motion per dag. Hämtad 04.03.2020 från https://minedu.fi/sv/artikel//asset_publisher/lasten-liikuntasuositukset-vahintaan-kolme-tuntia-liikuntaa-paivassa
Undervisnings- och kulturministeriet. (2020). Motionsrekommendation för barn och
ungdomar.

Hämtad

04.03.2020

från

https://www.tervekoululainen.fi/sv/informationspaket-for-hogstadiet/fysiskaktivitet/motionsrekommendation-for-barn-och-ungdomar/
U.S. Department of Health and Human Services. (2010). The association between
school-based physical activity, including physical education, and academic
performance. Atlanta.
Utbildningsstyrelsen. (2014). Grunderna för läroplanen för den grundläggande
utbildningen 2014. Helsingfors: Utbildningsstyrelsen.
Wainwright, N. (2012). Outdoor and adventurous activities. From desks to dens. I G.
Griggs (Red.) An introduction to primary physical education. (s. 161-176). New York:
Routledge.
WHO. (2010). Global recommendations on physical activity for health. World Health
Organization.
Østergaard, C. (2018). Motiverande og inkluderande bevægelsesaktiviteter i skolen. I
Jensen, J., Taarsted Jørgensen, H. T. & Volshøj, E. T. Motion og bevægelse i skolen (1.
udgave.). (s. 150–166). København: Hans Reitzel.
Österman, S. (2018). Eleverns syn på utomhuspedagogik: En kvalitativ studie av
första- och andraklassares syn på utomhuspedagogik i finlandssvensk kontext.

Opublicerad avhandling för pedagogie magisterexamen. Fakulteten för pedagogik och
välfärdsstudier, Åbo Akademi, Vasa.

Bilagor
Bilaga 1
Hej!
Jag studerar fjärde året till klasslärare vid Åbo Akademi och skriver min pro graduavhandling som bäst. Min avhandling har rubriken "Utomhuspedagogik som en del av
en mer aktiv skolvardag". Syftet med avhandlingen är att undersöka vilka
uppfattningar elever i årskurs två har av utomhuspedagogik och vilka uppfattningar de
har av fysisk aktivitet i samband med utomhuspedagogik. I avhandlingen undersöks
också på vilket sätt elever i årskurs två är fysiskt aktiva under en utedag. Metoder jag
kommer att använda mig av är observation och gruppintervju av eleverna. Planen är
att observera en till tre utedagar därefter intervjua eleverna om deras upplevelser. Som
min handledare fungerar Pia Sjöblom.
Under hösten 2019 gjorde jag min praktik i xx klass som kontinuerligt använder sig av
utomhuspedagogik. Efter avslutad praktikperiod lovade jag återkomma då
undersökningen till min pro gradu-avhandling blivit aktuell. Lärare xx är således
medvetna om detta, ifall det inte fallit i glömska.
Jag kontaktar dig som rektor för att bekräfta hur det är med forskningstillstånd då
undersökningar för pro gradu-avhandlingar görs i er skola. Jag kontaktar dig som
rektor för att få tillstånd för att utföra undersökningen. Oberoende forskningstillstånd
från skolans sida ska jag såklart ha tillstånd av vårdnadshavare för att utföra
undersökningen.
Ha en bra vecka.
Med vänliga hälsningar, Emma Snellman

Bilaga 2
Information till lärare
Hej!
Mitt namn är Emma Snellman och jag studerar fjärde året till klasslärare vid Åbo
Akademi. Som bäst skriver jag min magisteravhandling med temat ”
Utomhuspedagogik som en del av en mer aktiv skolvardag”. Syftet med
undersökningen är att undersöka elevers uppfattningar av fysisk aktivitet i samband
med utomhuspedagogik. Målgruppen är elever i årskurs två som kontinuerligt
använder sig av utomhusundervisning. Därför kontaktar jag er och frågar ifall er klass
kan vara med i undersökningen.
De elever som deltar i undersökningen kommer att observeras under en till tre
skoldagar utomhus. En del av skoldagarna kommer att filmas in, resten av
observationen består av skriftliga anteckningar. Efter observationsdagen kommer
eleverna att intervjuas i små grupper. Gruppintervjuerna bandas in.
Alla elever som deltar i undersökningen kommer att vara konfidentiella, inga namn
kommer att framgå i avhandlingen. Materialet kommer att behandlas konfidentiellt.
Endast jag har tillgång till undersökningsmaterialet. Den filmade och inspelade
materialet kommer endast att användas i forskningssyfte.
Ifall ni är villiga att delta i undersökningen ber jag er meddela datum för utedagar
under våren. Meddela gärna detta så fort som möjligt.

Trevlig fortsättning på våren!
Med vänliga hälsningar
Emma Snellman
Klasslärarstuderande vid Åbo Akademi

Bilaga 3
Information till vårdnadshavare
Hej!
Mitt namn är Emma Snellman och jag studerar fjärde året till klasslärare vid Åbo
Akademi. Som bäst skriver jag min magisteravhandling med temat
”Utomhuspedagogik som en del av en mer aktiv skolvardag”. Syftet med
undersökningen är att undersöka elevers uppfattningar av fysisk aktivitet i samband
med utomhuspedagogik. Målgruppen är elever i den grundläggande utbildningen som
kontinuerligt använder sig av utomhusundervisning.
De elever som deltar i undersökningen kommer att observeras under en till tre
skoldagar utomhus under våren 2020. En del av skoldagarna kommer att filmas in.
Efter observationsdagen kommer gruppintervjuer äga rum. Eleverna blir grupperade i
grupper om tre elever och gruppintervjuerna bandas in.
Alla elever som deltar i undersökningen kommer att vara konfidentiella, inga namn
kommer att framgå i avhandlingen. Materialet kommer att behandlas konfidentiellt.
Det filmade och inspelade materialet kommer endast att användas i forskningssyfte.
Ifall du vill att ditt barn inte deltar i undersökningen vänligen kryssa i det på
nedanstående blankett. Returnera blanketten till skolan senast den 19.3.2020.
Med vänliga hälsningar
Emma Snellman
Klasslärarstuderande vid Åbo Akademi
-----------------------------------------------------------------------------------------------------Utomhuspedagogik som en del av en mer aktiv skolvardag
Klipp och returnera till skolan senast den .........
Elevens namn:______________________________
Mitt barn får delta i undersökningen
Mitt barn får inte delta i undersökningen

Vårdnadshavares underskrift: _______________________________________

Bilaga 4
Observationsschema i form av loggbok
Plats: ______________________________________
Antal deltagare: _______________________________
Tid: ________________________________________
Tid

Aktivitet

Kommentar

Bilaga 5
Intervjuguide
Öppningsfrågor
1. Vad gjorde ni under utedagen igår?
2. Hur kändes gårdagens utedag?
a. Något speciellt ni gjorde?
b. Vad var det roligaste?
1. Vilka uppfattningar har elever i årskurs två på utomhuspedagogik?
1. Vad tänker ni på när ni hör ordet utedag eller uteundervisning?
2. Er klass är mycket utomhus. Hur skiljer ni er från andra klasser i skolan?
3. Vad tycker ni om att ha utedag?
a. Vad är det bästa med utedagarna?
b. Vad är det sämsta med utedagarna?
4. Skulle ni sakna utedagarna ifall de togs bort? Varför? Varför inte?
5. Vad är största skillnaden mellan en utedag och en vanlig skoldag?
6. Var tycker ni att ni lär er bättre? Inomhus i klassrummet eller under
utedagarna?
2. Vilka uppfattningar har elever i årskurs två på fysisk aktivitet i samband med
utomhuspedagogik?

7. Vad tycker ni om att röra på er på utedagarna?
a. Skulle ni vilja röra på er mera? Varför?
b. Skulle ni vilja röra på er mindre? Varför?
8. Rör ni på er mera eller mindre på utedagar jämfört med vanliga skoldagar?
9. Varför är det viktigt att röra på sig under utedagen?

3. På vilket sätt är elever i årskurs två fysiskt aktiva under en utedag?
a. Den direkt observerbara fysiska aktiviteten hos eleverna under en utedag.
b. Elevers egen upplevelse av sin fysiska aktivitet under en utedag.
10. På vilket sätt rörde ni på er under utedagen?
a. Vilken var er favoritlek under utedagen? Varför?
b. Vad gjorde ni under matpausen?
c. Vad gjorde ni då ni hade rast eller fritid?
d. Hur kändes det att bli svettig eller andfådd under utedagen?
11. I vilken övning rörde ni på er mest?
a. Hur kändes det?
12. Beskriv vad ni gjorde under övningen X? (den mest fysiskt aktiva övningen)
13. På vilket sätt tog ni er till utedagsplatsen?
Avslutningsfråga
14. Om ni skulle få välja hur en utedag skulle se ut, vad skulle ni göra?
15. Något annat ni vill berätta om era utedagar.

