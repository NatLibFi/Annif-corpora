”…/är det här för mig eller är det inte/…”
En studie om arbetstillfredsställelse bland utbildade klasslärare

Pekkarinen Hannah

Avhandling för magisterexamen
Fakulteten för pedagogik och välfärdsstudier
Åbo Akademi
Vasa, 2020

Abstrakt
Författare

Årtal

Pekkarinen Hannah

2020

Arbetets titel

”…/är det här för mig eller är det inte/…” En studie om
arbetstillfredsställelse bland utbildade klasslärare
Opublicerad avhandling för magisterexamen i pedagogik
Vasa: Åbo Akademi. Fakulteten för pedagogik och välfärdsstudier
Referat

Sidantal (tot.)
50 (56)

Antalet lärare som kunde tänka sig att byta yrke är alarmerande. En svag
arbetstillfredsställelse och psykisk ohälsa leder eventuellt inte till att lärare slutar.
Lärare som har hög arbetsmoral, är bra på att organisera och villig att slutföra
arbetet, slutar sannolikt inte sitt arbete. (McInerney m.fl., 2018, s. 154.) I Finland är
situationen inte lika alarmerande som i andra västländer. Ändå har 20 procent av
finländska lärare funderat på att byta yrke. Den vanligaste orsaken till detta är viljan
att utvecklas. (Heikonen m.fl., 2017, s. 253.)
Syftet med den här studien är att undersöka arbetstillfredsställelse bland utbildade
klasslärare. Utgående från studiens syfte har följande forskningsfrågor formulerats:
1. Vad får utbildade klasslärare att jobba inom andra yrken?
2. Vilka orsaker gör att utbildade klasslärare fortsätter jobba inom sitt
yrkesområde?
Det här är en kvalitativ studie med narrativa drag. För att få svar på ovanstående
forskningsfrågor har intervju använts som datatinsamlingsmetod. Forskningens
totala antal respondenter är sex, tre yrkesverksamma klasslärare och tre utbildade
klasslärare som jobbar med annat.
Resultaten visar att yrkesverksamma klasslärare är öppna för att jobba med något
annat i framtiden. Klasslärare som jobbar med annat i dag är nöjda över sitt val av
yrke. Två av tre respondenter som jobbar med annat i dag hade redan jobb före
klasslärarstudierna blev klara, vilket inverkade på valet av yrke efter studierna.
Yrkesverksamma klasslärare anser att arbetet tar mycket tid, även utanför
arbetstiden. Klasslärare som jobbar med annat är nöjda över friheten som den
nuvarande arbetsplatsen ger samt hur mycket mera arbetet utvecklar individen i det
nuvarande yrket. I resultaten framkommer att god ledning är viktigt för såväl
yrkesverksamma klasslärare som klasslärare som jobbar med annat. Intressant men
samtidigt skrämmande är också att alla yrkesverksamma klasslärare kunde tänka sig
att byta yrke.
Sökord / indexord
arbetstillfredsställelse, arbetsförmåga, arbetsmiljö, työympäristö, persoonallisuus,
job satisfaction, quitting intentions, work satisfaction

Innehåll

1 Inledning ............................................................................................................................................ 1
1.1

Bakgrund och val av ämne .................................................................................................. 1

1.2

Avgränsning och disposition ............................................................................................... 3

1.3

Centrala begrepp ................................................................................................................. 4

1.4

Tidigare forskning ............................................................................................................... 4

2 Omständigheter som har konsekvenser för hälsan hos lärare ...................................................... 7
2.1

Lärararbete och arbetstillfredsställelse ................................................................................ 7

2.2

Arbetsmiljöns betydelse för trivsel i arbetet........................................................................ 9

2.3

Lärare, personlighet och temperament .............................................................................. 10

2.4

Arbetshälsa........................................................................................................................ 13

3 Metod och genomförande ............................................................................................................... 16
3.1

Precisering av syfte och forskningsfrågor ......................................................................... 16

3.2

Forskningsansats ............................................................................................................... 17

3.3

Studiens metoder ............................................................................................................... 18

3.4

Respondenter..................................................................................................................... 22

3.5

Tillförlitlighet, trovärdighet och etik ................................................................................. 24

4 Resultat ............................................................................................................................................ 26
4.1
Berättelser om utbildade klasslärare som bytt yrke ........................................................... 26
Stress .......................................................................................................................................... 26
Bundenhet ................................................................................................................................... 28
Monotoni .................................................................................................................................... 29
4.2
Berättelser om utbildade klasslärare som i dag jobbar som lärare .................................... 31
Bekvämlighet .............................................................................................................................. 31
Engagemang ............................................................................................................................... 33
Omständighet.............................................................................................................................. 35
5 Diskussion ........................................................................................................................................ 39
5.1

Resultat ............................................................................................................................. 39

5.2

Metod ................................................................................................................................ 43

5.3

Förslag på fortsatt forskning ............................................................................................. 46

Litteratur ............................................................................................................................................ 48

Bilagor
Bilaga 1: Intervjufrågor (utbildade klasslärare som jobbar med annat)
Bilaga 2: Intervjufrågor (verksamma klasslärare)

1 Inledning
I det inledande kapitlet redogörs för bakgrund till val av ämne, syfte och
forskningsfrågor samt avhandlingens disposition. Slutligen beskrivs kort centrala
begrepp och tidigare forskning kring temat för att stöda studiens resultat samt
trovärdighet.

1.1 Bakgrund och val av ämne
Temat för den här studien är ett viktigt och framför allt aktuellt tema som exempelvis
kan utläsas av det faktum att den finskspråkiga veckotidningen Me naiset som riktar
sig främst till kvinnliga läsare har skrivit om temat. År 2019 utförde veckotidningen en
undersökning om yrkesverksamma lärares
titeln Peruskoulun

opettaja,

onko

arbetstrivsel. Undersökningen

mielessäsi

alan

vaihto?

hade
Vastaa

kyselyyn (2019) [Grundskolelärare, funderar du på att byta yrkesområde? Svara på
undersökningen] där respondenterna bland annat svarar på varför de valt att bli lärare.
Inom en vecka hade 327 personer besvarat undersökningen. I den framkom bland
annat att 85 procent av de lärare som svarat kunde tänka sig att byta yrke. I Finland
finns det också som i Sverige utbildade lärare som inte är nöjda med sitt yrke.
Läraryrket har blivit mera utmanande och trots större arbetsbelastning höjs inte
lönerna, vilket kan vara en av orsakerna till att yrket känns tungt (Me naiset, 2019).
I två tidningsartiklar, Lärarnas arbetsbörda växer – Sophia blev utmattad och bytte
bana från år 2017 (Hufvudstadsbladet) framkommer att den intervjuade läraren
upplever sitt yrke både utmanande och tungt. Till lärarens uppgifter hör sådant som
inte egentligen borde vara en lärares uppgift. Den intervjuade upplevde mycket ångest
som till slut resulterade i att hen sade upp sig. I artikeln framhävs också att över 80
procent av de som svarat på Finlands svenska lärarförbunds enkät upplever att
arbetsmängden ökat under de senaste åren. Över 50 procent anser att arbetsmängden
ökat mycket.
Temat för den här studien valdes på basen av intresset att veta vad som får utbildade
klasslärare att jobba inom annat yrke. Temat blir allt mera viktigt med tanke på att
yrket blir mera utmanande och belastande. Det finns också lärare som trivs med sitt
1

arbete och har fortsatt jobba som klasslärare. Jag vill även ta del av vad som får lärare
att fortsätta jobba inom sitt yrkesområde. Orsaken till varför jag valt att intervjua både
utbildade klasslärare som jobbar inom området och sådana som valt annat
yrkesområde är för att visa att det finns klasslärare som trivs inom yrkesområdet trots
den tunga arbetsbelastningen. Jag vill också genom att intervjua yrkesverksamma
klasslärare se den positiva sidan av att i dag jobba som klasslärare. Genom att intervjua
personer får jag ett närmare perspektiv på människors tankar om läraryrket.
2018 publicerades en nyhet i Undervisningssektorns Fackorganisation OAJ där man
sammanställt resultaten från arbetslivsbarometern från år 2017. I undersökningen
framkom att arbetsglädje, arbetsinspiration och arbetstillfredsställelse allt mindre
främjar välmående hos lärare och chefer. I undersökningen framkom även att
arbetstiden inte längre räcker till och att den ojämna arbetsbelastningen försämrar
arbetsförmågan. (OAJ, 2018.) En liknande undersökning om arbetstillfredsställelse
har utförts av Statistikmyndigheten SCB i Sverige. I den undersökningen deltog 7289
utbildade lärare som inte arbetar inom yrket. I undersökningen framkom att 60 procent
av de som deltog i undersökningen bytte jobb på grund av den tunga
arbetsbelastningen som lärare har i jämförelse med arbetstiden. Nästan samma procent
sade att stressen som påverkar den psykiska påfrestningen var en orsak till att sluta
jobba som lärare. 6 av 10 påstår att de kunde återgå till läraryrket om omständigheterna
vore bättre, t.ex. högre löner, bättre arbetstider och förändrad arbetssituation. I
undersökningen framkom också att 4 av 10 ansåg att lärarutbildningen inte förberedde
dem särskilt bra inför arbetslivet. Bland de nyligen utexaminerade lärare var detta mera
vanligt än hos de med äldre examen. SCB i Sverige utför vart femte år en undersökning
om hur många lärare som arbetar inom yrket fem år efter examination. Av de lärare
som började arbeta som lärare på 90-talet var det 46 procent som fortsatte jobba som
lärare efter fem år. I undersökningen från 2010 visar resultaten att ca. 7 av 10 jobbar
som lärare fem år efter att de börjat jobba. (SCB, 2017.) OAJ:s och SCB:s
undersökningar

är

riktlinjer

för

lärares

val

av

karriärvägar

och

deras

arbetstillfredsställelse. Det behöver inte vara så att Sveriges resultat överensstämmer
med de finska. Lärarutbildningen i Finland är bra och även i Sverige är finska lärare
eftertraktade. Trots att lärarutbildningen är bra i Finland finns det personer som
utbildar sig till lärare men väljer att jobba inom annat yrke.

2

Enligt Jari Hakanen och Arbetshälsoinstitutet (2017) innebär arbetsomformning bland
annat att på eget ansvar hitta utmaningar i arbetet genom att exempelvis hitta nya
projekt. Arbetet blir då mera meningsfullt, stärker arbetsengagemang och ger
möjlighet till goda prestationer. Arbetsomformningen har även motsatt effekt och kan
öka arbetsutmattning om personen undviker negativa påfrestningar. Hakanen säger att
de personer som är engagerade i sitt arbete har tillräckligt med energi för att ta an svåra
situationer. Inom många organisationer använder man arbetsklimatutredningar för att
bestämma

personalens

arbetstillfredsställelse.

Arbetstagare

som

lider

av

arbetsutmattning klarar inte av att satsa på lärande och utveckling i sitt arbete.
Dessa personer undviker också svåra situationer och påfrestningar. Personer med
arbetsutmattning upplever sig ofta som otillräckliga då det kommer till svårare
arbetsuppgifter. Förändringstakten i arbetslivet sätter arbetarnas initiativkraft och
yrkesstolthet på prov. Det är viktigt att ledningen satsar på personalens välbefinnande
och stöder anställdas välmående. (Arbetshälsoinstitutet, 2017.)
På finlänska universitet försöker man utveckla mentorsprogram, bland annat Verme är
ett sådant program som utvecklats på Åbo Akademi. Mentorsprogrammen har man
startat för att motverka förlusten av speciellt nya lärare. Mentorerna finns också där
för att stöda lärares professionella utveckling och välmående i arbetet (Åbo Akademi,
2019).

1.2 Avgränsning och disposition
Den här avhandlingen är uppdelad i fem huvudkapitel. I kapitel 1, Inledning, redogörs
bakgrund och val av ämne, tidigare forskning och centrala begrepp för den här studien.
Kapitel 2, Omständigheter som har konsekvenser för hälsan hos lärare, är indelat i
flera mindre rubriker vars syfte är att stärka forskningsfrågorna. I kapitel 3, Metod,
redogörs studiens syfte och forskningsfrågor, forskningsansats, studiens metoder,
respondenter och studiens etik. I kapitel 4, Resultatredovisning, har resultaten
framställts i form av berättelser och det centrala från studien framtagits. I det sista
kapitlet 5, Diskussion, diskuteras metodvalet och resultaten med koppling till tidigare
forskning som gjorts. Slutligen ges förslag om fortsatt forskning inom temat.

3

1.3 Centrala begrepp
Här nedan beskrivs kort de centrala begreppen som ingår i den teoretiska delen,
Omständigheter som har konsekvenser för hälsan hos lärare. I det teoretiska kapitlet
beskrivs begrepp och innebörd mera djupgående.
Lärararbete och arbetstillfredsställelse
Studien av Roness (2011) visar på att många lärare lämnat yrket eller funderat på att
byta yrke. Det finns osäkerhet bland lärarnas professionella framtid. (Roness, 2011.)
Crossman och Harris (2006) visar med sin studie att arbetstillfredsställelsen kan
variera beroende på vilket livsskede läraren befinner sig i.
Arbetsmiljöns betydelse för trivsel i arbetet
För att skapa en trygg arbetsmiljö behöver arbetsplatsen känna till de risker och faror
som finns på arbetsplatsen. Arbetsmiljön ska vara anpassad till det arbete som utförs.
(Työturvallisuuskeskus, u.å..)
Lärare
Attityden till arbetet styrs mycket av känslomässiga komponenter och tankar. Ett ökat
välbefinnande i arbetet har visat främja upplevelsen av sin hälsa. (Kaufmann &
Kaufmann, 2005.)
Arbetshälsa
Enligt JHL (u.å.) definieras arbetshälsa som ett tillstånd då människan känner sig frisk
och bibehåller arbetsförmågan under hela sin arbetstid. Människan spenderar en
tredjedel av sin tid på arbetsplatsen, vilket innebär att arbetsförhållandena behöver
vara goda för att hälsan ska upprätthållas (WHO, 2017).

1.4 Tidigare forskning
I en studie av Gladis Kersaint, Jennifer Lewis, Robert Potter och Gerry Meisels med
rubriken Why teachers leave: Factors that influence retention and resignation [Varför
lärare lämnar: Orsaker som påverkar bibehållande och avgång] (2007) fann man sex
centrala orsaker till varför lärare antingen lämnat arbetet eller fortsatt inom
4

yrkesområdet. Tid med familjen är viktigt för dem som lämnade läraryrket och mindre
viktigt för de som stannade. Detta betyder att lärare lämnar yrket för att kunna spendera
mera tid med sin familj, speciellt vanligt var det bland kvinnor. Den andra orsaken
som kom fram i studien var att det administrativa stödet inte hade stor påverkan varken
på de som lämnade yrket eller de som valde att stanna. Det administrativa stödet
påverkade dock mera de som valde att lämna yrket. Det var mera vanligt bland kvinnor
än män att uppleva dåligt stöd från administrationen. Finansiella fördelar utgående från
studiens resultat är att det hade medel påverkan på de som lämnade yrket och låg
påverkan på de som valt att stanna. Det kan betyda att finanisella fördelar inverkar på
lärare som väljer att sluta. Ansvar inom familjen visar sig vara viktigt. Det var viktigt
för både män och kvinnor, men resultaten visar även att män anser ansvaret i familjen
som viktigare än kvinnor. Både de lärare som stannade i yrket och de som valde att
sluta ansåg familjeansvaret som en viktig del av livet. Bedömning och pappersarbete
hade medel påverkan för de som stannade i yrket och de som lämnade. Män ansåg det
som mera betydande än kvinnor. Den sista centrala orsaken som hittades bland
reslutaten var glädjen att undervisa. Den hade ingen påverkan på om lärarna stannade
eller lämnade yrket. Trots det ansåg de som lämnade att det påverkade valet mera.
(Kersaint m.fl. 2007, s. 782784.) Kersaint m.fl. forskning visar att de viktigaste
orsakerna till att lärare bytt yrke är tid med familjen och familjeansvar. Det är viktigt
att poängtera att lärare med 20 års erfarenhet eller mera respresenterar 31% av de som
stannade i yrket. (Kersaint m.fl. 2007, s. 787788.)
Enligt en undersökning av Lauri Heikonen, Janne Pietarinen, Kirsi Pyhältö, Auli Toom
och Tiina Soini (2017) med rubriken Early career teachers´sense of professional
agency in the classroom: Association with turnover intentions and perceived
inadequacy in teacher-student interaction [Nyanställda lärares känsla av profession i
klassrummet: associerad med avsikt att sluta och upplevd otillräcklighet i lärarestuderande situation] har 20 procent av finländska lärare funderat på att byta yrke. Den
vanligaste orsaken till detta är att de vill utvecklas inom sitt arbete, vilket de inte
upplever i läraryrket. Även om lärare funderat på att byta yrke men inte gjort det kan
det i sig leda till att de jobbar mindre effektivt. (Heikonen m.fl., 2017, s. 253.) I studien
framkom att det fanns negativa känslor kopplat till problem som uppstår mellan lärareelev situationer. Resultaten från studien visar att relationen mellan lärare-elev är viktig

5

för att läraren ska känna sig professionell inom yrket. (Heikonen m.fl., 2017, s. 257–
260.)
Einar M. Skaalvik och Sidsel Skaalvik (2010) har gjort en studie med rubriken Teacher
self-efficacy and teacher burnout: A study of relations [Lärares självförmåga och
lärares utbrändhet: En studie om relation]. I studien deltog 2249 lärare från
grundskolan i Norge. 68% av deltagarna var kvinnor och resten män. Åldrarna
varierade allt från 24 till 69 år. (Skaalvik & Skaalvik, 2010, s. 1061.) Studien visar
bland annat att lärares självförmåga är starkt kopplat till lärares relationer till
föräldrarna. En positiv relation till föräldrarna ledde till att lärare upplevde starkare
självförmåga hos sig själv. Lärare som upplever att de inte får tillräckligt med
tillförlitlighet av föräldrarna minskar tron på förmågan att planera, organisera och
utöva aktiviteter som behövs för att uppnå läroplanens mål. Resultaten visar också att
det är viktigt med respons från föräldrarna för lärarnas självutvärdering och
självuppfattning. Även stöd från skolans ledning är en viktig del av arbetet som lärare.
Genom stöd från skolans ledning kunde respondenterna bland annat fråga om hjälp i
förtroende till varandra. I resultaten kunde man också hitta en stark relation mellan
emotionell utmattning och tidspress. Tidspress upplevdes av tung arbetsbelastning,
behöva planera inför lektioner på kvällarna och på helgerna och ha en hektisk skoldag
med lite tid för att pausa och återhämta sig. Arbetstillfredsställelse kunde man i studien
koppla till autonomi, tidspress och lärares relationer till föräldrar. Upplevdes dessa
orsaker

tunga

kunde

det

minska

arbetstillfredsställelsen

hos

lärarna.

Arbetstillfredsställelsen kan också bero på hur mycket läraren själv njuter av att
undervisa och hur mycket de anstränger sig i undervisningen. Lärare som anstränger
sig mycket för undervisningen kan därför också uppleva mera tidspress. (Skaalvik &
Skaalvik, 2010, s 1065–1066.)

6

2 Omständigheter som har konsekvenser för hälsan
hos lärare
I kapitel två beskrivs de centrala begreppen och hur dessa begrepp påverkar lärares
arbetstillfredsställelse. Teorikapitlet består av följande rubriker: lärararbete och
arbetstillfredsställelse, arbetsmiljö, lärare och arbetshälsa mera djupgående. Dessa
begrepp är centrala i denna avhandling, därför beskrivs begreppen för att bättre förstå
forskningens syfte.

2.1 Lärararbete och arbetstillfredsställelse
Enligt Undervisningssektorns Fackorganisation OAJ (u.å.) är läraryrket ett av våra
populäraste yrken i Finland. Det är ett utmanande med samtidigt givande arbete. Till
lärarens arbete hör att stödja och främja lärandet och kunskapsutvecklingen hos barn,
unga och vuxna. Individens utveckling till en självständig och ansvarstagande
medborgare sker med stöd av läraren. Lärararbetet är ett expertisarbete. Förutom
lärandet ska läraren ständigt växelverka med andra människor. Läraren ger grunderna
för en social och ekonomisk stabilitet, välbefinnande, hållbar utveckling samt
sysselsättning. Med tiden förändras även lärararbetet. Läraren bör ta ansvar för sin
yrkesutveckling och uppdatera sina kunskaper med jämna mellanrum. I läraryrket bär
entusiasm för livslångt lärande långt. (OAJ, u.å.)
I en undersökning av Dag Roness (2011), Still motivated? The motivation for teaching
during the second year in the profession [Ännu motiverad? Motivationen för lärandet
under andra yrkesåret], tog han reda på vad som får norska lärare att jobba inom yrket.
Studien visar att 8 procent svarade ”nej” på frågan ” If you could choose again, would
you choose the teaching profession?” [Om du skulle få välja igen, skulle du välja
läraryrket?] och 23 procent svarade ”jag vet inte” på samma fråga. Av respondenterna
svarade 72 procent att de kunde tänka sig att stanna kvar i läraryrket då forskaren
frågade vad de kunde tänka sig att jobba med i framtiden. Av respondenterna svarade
4 procent att de inte ville jobba som lärare och 24 procent visste inte vad de ville jobba
med. Om man inkluderar de som inte jobbar som lärare i dag, visar resultaten från
studen att 56 procent planerade att jobba som lärare, 11 procent planerade inte att jobba

7

som lärare och 33 procent var osäkra på yrkesvalet. Denna studie har utförst i två
omgångar. Ungefär 70 procent av de som var säkra på att de ville jobba som lärare i
den första och andra studien jobbar även som lärare i dag. Studien visar att de som vill
jobba som lärare i framtiden också gör det. Det finns dock osäkerhet i fråga om deras
professionella framtid som lärare. Studien visar på att många lärare lämnat yrket.
(Roness, 2011, s. 631633.)
Göran Fransson & Åsa Morberg (2001) har sammanställt boken De första ljuva åren
– lärares första tid i yrket. I boken tar författarna upp berättelser som lärare eller
blivande lärare berättat om sina erfarenheter av att vara lärare. Helena Bredberg
berättar i boken om då hon tog beslutet att prova på att jobba i en annan bransch.
Läraren var trött på sitt arbete och valde att ta kontakt med sin gamla arbetsgivare.
Läraren ansökte om tjänstledigt från sin lärartjänst och började jobba på det andra
stället. Läraren utvecklades också i det nya arbetet men saknade stundvis skolan. Efter
ett år på det nya arbetet erbjöd chefen en annan tjänst inom personalfrågor. Vid den
tidpunkten sade läraren upp sig från sin tjänst för att fortsätta jobba på företaget. Den
före detta läraren tog tjänsten han blev erbjuden och tänkte att han senare i livet kan
återgå till läraryrket om han så vill. Det nuvarande yrket gav mera uppskattning både
verbalt och med belöning efter att ha gjort ett bra jobb. Han upplevde att det nuvarande
arbetet gav medarbetarna positivare återkoppling än vad han hade upplevt i skolan som
lärare. (Helena Bredberg, 2001, s. 126127.) En av orsakerna till att läraren skulle ha
kunnat stanna kvar som lärare var om det hade funnits mera tid för planering och färre
undervisningstimmar. Speciellt under de första åren använde läraren sin fritid för att
hinna planera undervisningen. En annan orsak till att läraren valde att byta
yrkesområde var lönen. Högre lön i läraryrket kombinerat med trivsel i arbetet kunde
ha gett känslan av att räcka till, vilket läraren inte upplevde. En höjning av lönerna
kunde samtidigt höja statusen på yrket och för att locka unga att utbilda sig till lärare.
Sedan krävs det en rimlig arbetsmiljö och arbetsbelastning för att få lärare att stanna i
yrket. (Helena Bredberg, 2001, s. 128129.)
Enligt en studie av Alf Crossman och Penelope Harris (2006), Job satisfaction of
secondary school teachers [Arbetstillfredsställelse hos gymnasielärare], kan
arbetstillfredsställelsen hos lärare vara olika beroende på ålder, skola och kön. Denna

8

studie är utförd i England. Av totalt 233 respondenter var 72 lärare relativt nya i sin
profession. (Crossman & Harris, 2006, s. 34.) Undersökningen visar att vid specifika
åldrar tenderar arbetstillfredsställelsen vara negativ. Kurvan för arbetstillfredsställelse
i jämförelse med åldern varierade mycket beroende på i vilket livsskede läraren är. I
fråga om könets betydelse för arbetstillfredsställelse visar undersökningen att manliga
lärare är aningen nöjdare än kvinnliga lärare. Skillnaden kan bero på faktumet att flera
kvinnor än män svarade på undersökningen. Lärarnas tid inom professionen har också
påverkan på arbetstillfredsställelse. Arbetstillfredsställelsen är hög vid början av
karriären, sjunker vid mitten och höjs igen vid slutet av karriären, visar studien.
(Crossman & Harris, 2006, s. 37.)

2.2 Arbetsmiljöns betydelse för trivsel i arbetet
Enligt Arbetarskyddsförvaltningens webbtjänst (2019) ska personalrum i Finland vara
ändamålsenliga för att underlätta arbetet och förebygga olycksfall. Skapande av
arbetsmiljön ska göras med omsorg. Fel och brister ska repareras så fort som möjligt
och arbetsplatsen ska underhållas regelbundet. Arbetsrummen bör ha belysning och en
temperatur som är lämpad för arbetet. Renlighet är också viktigt i arbetsmiljön. En god
ordning på arbetsplatsen förebygger faror och gör det möjligt med ordentlig städning.
På alla arbetsplatser bör man också vara förberedd på nödsituationer. Det ska finnas
skydds- och räddningsanvisningar på arbetsplatsen. (Arbetskyddsförvaltningens
webbtjänst, 2019.)
I

likhet

med

Arbetarskyddets

anvisningar

har

Työturvallisuuskeskus

[Arbetssäkerhetscentret] (u.å.) också poängterat att arbetsmiljön ska vara anpassad till
arbetet. Utöver säkerheten på arbetsplatsen ska även ergonomi beaktas för att
förebygga eventuella skador till följd av kroppsligt arbete. För att uppnå en säker
arbetsmiljö är det viktigt att den egna arbetsplatsen känner till faror och risker som
finns

samt

hur

man

tar itu med

dem om det

skulle

hända

något.

(Työturvallisuuskeskus, u.å..)
Simon C. H. Chan (2019) har gjort en undersökning med rubriken Participative
leadership and job satisfaction: The mediating role of work engagement and the
moderating role of fun experienced at work [Deltagande ledarskap och
9

arbetstillfredsställelse.

Effekten

på

arbetsengagemang

och

arbetsglädje

på

arbetsplatsen]. Undersökningen visar att aktivt ledarskap höjer de anställdas
arbetsentusiasm och de känner sig nöjda med sina arbetsuppgifter. Ett gott ledarskap
har en positiv effekt på arbetsförmåga och arbetstillfredsställelse, visar
undersökningen. Chan fick också fram via undersökningen att arbetare som har roligt
på arbetsplatsen är mera engagerade i arbetet. Deltagande ledarskap har alltså en stor
påverkan på arbetarnas arbetsengagemang och arbetstillfredsställelse. Anställda som
känner de har roligt på arbetsplatsen är också mera engagerade i arbetsaktiviteter.
(Chan, 2019, s. 326–327.)
Enligt Arbetskyddsförvaltningens webbtjänst (2015) ska arbetsgivaren följa upp
arbetstagarnas arbetsförmåga och vid behov erbjuda stöd i samarbete med
företagshälsovården. Rutiner som stöder och främjar anställdas arbetsförmåga är en
förebyggande åtgärd som baserar sig på arbetsplatsens behov och följer med i
fortsättningen under de anställdas karriär. Tidigt stöd ska förebygga arbetsoförmåga.
Det är viktigt att erbjuda arbetstagaren stöd i god tid och identifiera stödbehovet så
snabbt som möjligt. (Arbetsskyddsförvaltningens webbtjänst, 2015.)

2.3 Lärare, personlighet och temperament
Lärare i dag måste arbeta under bland annat nedskärningar, tidsbrist och bristande stöd
från staten. Även resurserna har skalats av och staten har dragit in på skolbudgeter.
Elever presterar bra, men stödet och resurserna för att lyckas har minskat. (Richards,
2012, s. 299-300.) 2012 sammanställdes en undersökning i USA om klasslärare.
Undersökningen visar att många lärare känner tidsbrist och tar ofta med sig jobbet
hem. Högst upp på listan för stressorsak är bristen på tid. I forskningen listades också
strategier för att orka med jobbet, s.k. överlevandsstrategier. De tre vanligaste
strategierna är tryggt stöd från familj, god humor som tar en vidare genom utmaningar
och tid för sig själv. (Richards, 2012, s. 305.) Dessa tre strategier är de tre viktigaste
för att orka i arbetet, visar undersökningen. Intressant är också att få lärare i USA
konsumerar alkohol för att minska stress. Alkohol kan ofta ge lugn och harmoni,
åtminstone för stunden. Forskning och erfarenhet visar att dricka alhokol är inte en
fungerande strategi eftersom alkoholen kan orsaka missbruk. Eftersom stress är vanligt
bland lärare är det viktigt att skapa s.k. överlevnadsstrategier. Erfarna lärare gav sju
10

exempel på hur stress kan hanteras. De sju tipsen var: hitta tid för sig själv, hitta tid
för motion, att sova och äta tillräckligt, hitta tid för familjen som även fungerar som
stöd, att öva meditation, ge plats för egen tid, använda humor på arbetet och att hitta
en positiv attityd och glömma sådant som trycker ner en. (Richards, 2012, s. 308-312.)
Alla sju strategier handlar om att främja hälsan och undvika att må dåligt.
Auli Airila, Jari Hakanen. Anne Punakallio, Sirpa Lusa och Ritva Luukkonen (2012)
har publicerat en undersökning med rubriken Is work engagemnet related to work
ability beyond working conditions and lifestyle factors? [Är arbetsengagemang
relaterat till arbetsförmåga bortsett från omständigheterna i arbetet och orsaker i
livsstilen?]. Undersökningen utfördes på brandmän i Finland. Något speciellt som
framkom i undersökningen var att motiverade och energiska arbetare, som blir synligt
i arbetet, har bättre arbetsförmåga än arbetare som är mindre engagerade medarbetare.
Resultatet liknar det man hittade i en undersökning som gjordes bland finländska
lärare, i vilken man kunde se en positiv koppling till arbetsengagemang i
självutvärdering av arbetsförmågan. Med undersökningen av brandmännen kunde
man också konstatera att god sömn, regelbunden motion, inte för hög fysisk
arbetsbörda eller för höga jobbkrav samt bra resurser var betydande orsaker till god
arbetsförmåga. (Airala m.fl., 2012, s. 920–923.)
Austin, Shah och Muncer (2005) har gjort en undersökning om vilka strategier lärare
använder för att orka i arbetet. Studien visar att tidsbrist, jobbrelaterad stress och
motivation hos personen var de största orsakerna till stress bland lärare. De mest
använda strategierna för att orka i arbetet enligt Austin m.fl. är planering av lösningar,
kunna hantera sig själv och att söka socialt stöd. (Austin m.fl., 2005, s. 69.) Enligt
studien är det vanligare att människor med hög stressnivå har sämre strategier för att
orka, t.ex. att inte orka fly undan problem trots att personen stöter på problem (Austin
m.fl., 2005, s. 73). Att ägna sig åt motion är ett bra sätt att orka i arbetet, visar
undersökningen (Austin m.fl., 2005, s. 76).
Personlighetens betydelse för trivsel i arbetet
OAJ (u.å.) poängterar att det inte finns någon viss lärartyp som är den rätta eller den
bästa. Olika människor behövs i olika gemenskaper. Beträffande personlighet utgår
Mieli.fi (u.å.) att människan har olika egenskaper, unika känslor, ageranden och
beteenden, som formas redan från barndomen. Personligheten är starkt kopplad till
11

temperamentet. Personligheten är ett sätt att skapa och tolka omgivningen samt agera
enligt sina tolkningar. Personligheten kan förändras efter olika livsskeden och
händelser. T.ex. blyghet och sättet att reagera är egenskaper som kan ändra under
vuxenåldern. Personligheten är alltså också en levande helhet. (Mieli.fi, u.å..)
Arbetstillfredsställelse definieras i dag enligt modern psykologi som en attityd, skriver
Kaufmann & Kaufmann (2005) i boken Psykologi i organisation och ledning.
Arbetsattityder kan man definiera som tanke-, känslo- och beteendemönster i
förhållande till olika sidor av jobbet. Attityden till jobbet består alltså bland annat av
känslomässiga komponenter och tankar. Människan kan ha många olika attityder till
arbetet, kan bland annat kallas för arbetstillfredsställelse. Arbetstillfredsställelse är en
av de mest studerade attityderna i arbetslivet. Det har bland annat varit en viktig
infallsvinkel att studera för att förstå individens beteende i organisationer, speciellt
med tanke på produktivitet, trivsel och frånvaro samt personalomsättningen.
Forskning har också visat att en ökad tillfredsställelse och ett välbefinnande i arbetet
leder till bättre hälsa, prestationsförmåga, livskvalitet och stabilitet, och
samarbetsförmågan hos individen blir sannolikt bättre. (Kaufmann & Kaufmann,
2005, s. 269271.)
Forskare har under ett helt århundrade genomfört studier för att hitta orsakerna till
arbetstrivsel. Utifrån organisationsperspektiv har man hittat faktorer som
arbetssituation och social påverkan som bidragande orsaker till arbetstrivsel. Bland
annat personens uppfattning av sig själv inverkar på arbetstillfredsställelsen,
organisatoriska orsaker som ledning, arbetets karaktär, den fysiska miljön och
uppskattning för arbetet inverkar också i olika grad på arbetstillfredsställelsen.
Individfaktorer som inverkar på arbetstillfredsställelsen är personlighet och
värderingar. Forskning har visat att hög arbetstrivsel ger bättre livskvalitet, hälsa,
stabilitet i arbetet och bättre arbetsförmåga. Organisationspsykologer och ledare har
också intresserat sig för området eftersom arbetstillfredsställelse får viktiga
konsekvenser för en organisations allmänna produktivitet. (Kaufmann & Kaufmann,
2005, s. 275278.)

12

Temperament
Det finns en skillnad mellan ”personlighet” och ”temperament”. Personlighet är något
vi utvecklar under en längre tid och kan pågå under hela vår livstid. Utgående från
våra upplevelser skapar var och en sin egen personlighet. Temperament är något vi
föds med och kan vara svårt att ändra på. Men som Mieli.fi (u.å.) poängterar är
personlighet starkt kopplat till temperament.
Nyyti.fi (2016), ett nätverk för studerandes välmående, definierar ”temperament” som
typiska beteendedrag som skiljer personer från varandra. ”Temperament” är
människans individuella sätt att handla. Man kan upptäcka skillnader mellan individer,
exempelvis

i

fråga

om

hur

människor

uttrycker

känslor,

människans

koncentrationsförmåga och aktivitet, människans sätt att reagera på situationer och
obekanta människor och hur lätt en människa blir störd. Människans personlighet
baserar sig på temperamentet. Temperamentet är relativt bestående med medfödda
anlag och färdigheter som senare utvecklas till människans personlighet. Barnets
uppväxt, samhällets förväntningar och kulturnormer är också sådant som påverkar
utvecklingen av personligheten. Ett visst temperamentsdrag kan i vissa situationer vara
positiv och vissa situationer negativ. Ibland kan temperamentsdraget vara till hjälp,
andra gånger kan det ställa till med problem. En bättre självkännedom uppstår då
människan känner till sitt egna temperament. Temperamentet får människor att
uppleva saker olika. (Nyyti.fi, 2016.)

2.4 Arbetshälsa
Arbetshälsa innebär enligt JHL (u.å.) att anställda hålls friska och bibehåller
arbetsförmågan under hela sin yrkesaktiva tid.

Arbetshälsa enligt OAJ
OAJ (2020) genomför vartannat år en arbetslivsbarometer. Barometern ger en bild av
lärarnas och chefernas arbetsvälmående, arbetsförhållanden och tryggheten inom
utbildningssektorn.

Flera

mätningar

enligt

arbetslivsbarometern

visar

att

arbetstillfredsställelsen och tryggheten inom utbildningssektorn försämrats. Trots det
upplever många lärare ändå glädje i sitt arbete. Inom utbildningssektorn finns det allt
för många belastningsfaktorer. Konkreta åtgärder behöver göras, eftersom det inte
13

längre

går

att

skymma

bort.

Arbetsglädjen,

arbetsinspirationen

och

arbetstillfredsställelsen främjar inte längre lärarnas och chefernas välmående. Bland
annat upplever lärare att arbetstiden inte räcker till för alla uppgifter. Den ojämna
arbetsfördelningen har gjort arbetet mera belastande. Många lärare och chefer upplever
också osakligt bemötande och mobbning i sitt arbete. Var tionde lärare eller chef
upplever våld. Frånvaro från arbetet är en följd av brister i arbetsförhållandena och
sanitära olägenheter. (OAJ, 2020.)
OAJ har sammanställt förslag för att förbättra lärarnas och chefernas situation.
Läroanstalter som drabbats mycket av nedskärningar och där stora förändringar har
skett är orken sämst bland personal. Detta innebär att finansieringen borde vara
tillräcklig för att de uppgifter som har framställts ska kunna utföras, vilket skulle
minska stressen hos personal. Arbetet inom utbildningssektorn borde fördelas jämnare
för att stressen och den skadliga belastningen skulle minska. Detta betyder att
lagstiftningen borde ändras för arbetet inom utbildningssektorn. Lärarnas och
chefernas arbetsbelastning är också något som framkommit i arbetslivsbarometern
som en bidragande orsak till att tiden inte räcker till för alla uppgifter. Fortbildning för
lärare borde utvärderas och utvecklas för att ge större effekt hos personal.
Belastningsfaktorerna utreds och utvärderas inte tillräckligt i dag och därför kan
arbetsmängden bli för stor. OAJ föreslår att Undervisnings- och kulturministeriet ska
utarbeta en utvärderingsmetod genom samarbete. Arbetslivsbarometern lyfter även
upp chefernas och ledningens påverkan på lärarnas och arbetsgemenskapens
arbetsförmåga och välbefinnande. OAJ rekommenderar att cheferna borde få
tillräckligt med tid reserverat för personalledning och närvaro. Det sista som
arbetslivsbarometern visar är att osakligt bemötande, mobbning och våld sänker
arbetsglädjen hos de anställda. Tillräcklig utbildning och anvisningar för att motverka
sexuella trakasserier kunde minska att sådana förteelser sker på arbetsplatser. (OAJ,
2020)
Arbetshälsa enligt WHO
WHO (u.å.) har publicerat en artikel med rubriken Stress at the workplace [stress på
arbetsplatsen]. Artikeln behandlar stress på arbetsplatsen och vad arbetsrelaterad stress
är. Ett hälsosamt arbete är ett arbete där pressen på arbetarna är lagom i jämförelse
med deras kunskaper, hur mycket kontroll de har över sitt arbete och det stöd arbetarna
14

får från betydelsefulla personer. I en god arbetsmiljö finns det inte enbart överflöd av
skadliga förhållanden, utan även hälsofrämjande fördelar. Skribenten skriver att
arbetsrelaterad stress uppkommer bland annat då det inte upplevs tillräckligt med stöd
från chefer och kollegor. Press som inte hör till arbetarens kunskaper och förmågor
kan också leda till ökad stress i arbetet. Skribenten betonar att press inte alltid behöver
vara negativt betonad. Lagom press på arbetarna kan inverka på motivationen,
förmågan att arbeta och lära sig samt hålla arbetarna alerta. Då pressen blir för hög
eller överdriven kan det leda till stress hos arbetaren. Stress kan i sin tur skada
arbetarens hälsa och arbetsförmåga. (WHO, u.å..)
Enligt WHO (2017) spenderar människor en tredjedel av sin tid på arbetsplatsen.
Anställning och arbetsförhållanden har en viktig uppgift att upprätthålla hälsan.
Hälsan på arbetsplatsen kan påverkas av både arbetsplatsrelaterade orsaker så som
ljud, hetta och farliga maskiner. Hälsan kan också påverkas av att jobba under stress
och inte känna stöd från arbetsgivaren. Enligt WHO (2017) resulterar arbetsrelaterade
hälsoproblem till en ekonomisk förlust i de flesta länderna. Ungefär 70 procent av
arbetare i världen har inte försäkringar som täcker eventuella skador från arbetet.
WHO har skapat en strategi för att förbättra arbetshälsan i världen. Strategin innefattar
bland annat utveckling av hälsofrämjande metoder och skapa kontakter till hälsovård
för att enklare kunna behandla arbetsskador. (WHO, 2017.)

15

3 Metod och genomförande
I detta kapitel presenteras studiens metodval. Kapitlet innefattar studiens syfte och
forskningsfrågor, forskningsansats och metoder som använts i studien. I kapitlet
presenteras även respondenter, hur studien är genomförd och databearbetning samt
analys. I slutet av kapitlet presenteras viktiga aspekter att ta i beaktan under studien,
det vill säga tillförlitlighet, trovärdighet och etik.

3.1 Precisering av syfte och forskningsfrågor
Med denna studie vill jag ta reda på vad som får utbildade klasslärare att byta
yrkesområde respektive vad som får utbildade klasslärare att stanna i yrket. Detta är
en kvalitativ intervjustudie med syfte att undersöka arbetstillfredsställelse hos
utbildade klasslärare. För att få svar på studiens syfte har följande forskningsfrågor
använts:
1. Vad får utbildade klasslärare att jobba inom andra yrkesområden?
2. Vilka orsaker gör att utbildade klasslärare fortsätter jobba inom sitt
yrkesområde?
Vid planeringen av studiens forskningsfrågor var det redan från början tänkt att jag
skulle ha två olika forskningsfrågor för de olika grupperna studien skulle undersöka.
Eftersom jag vill spegla utbildade klasslärare som jobbar med annat och utbildade
klasslärare som jobbar inom yrkesområdet var det självklart för mig att rikta olika
forskningsfrågor till de två grupperna. Med syfte och forskningsfrågorna i denna studie
vill jag veta varför utbildade klasslärare valt att byta yrkesområde. Det som också
intresserade mig vid första planeringen av studien var vilka orsaker gör att utbildade
klasslärare ännu i dag jobbar som klasslärare. Med denna studie får jag reda på val av
yrke från två olika prespektiv, klasslärare som fortfarande jobbar som lärare och
utbildade klasslärare som inte jobbar som lärare i dag.

16

3.2 Forskningsansats

Jan Trost lyfter fram i boken Kvalitativa intervjuer (2010, s. 25) att syftet för
forskningen som utförs är avgörande för vilken metod som används i forskningen. Då
man använder sig av den kvantitativa metoden används numeriska i stället för
kvalitativa värden. Med den kvalitativa metoden vill man samla in data genom
intervjuer med människor och sedan bearbeta det material som samlats in. (Trost,
2010, s. 26–30.) Steinar Kvale och Svend Brinkmann (2014, s. 17) lyfter också fram i
sin bok Den kvalitativa forskningsintervjun om att den kvalitativa metoden försöker
förstå världen genom att undersöka personers synvinklar, deras erfarenheter och
avslöja personernas levda värld.
Begreppet forskningsansats är enligt Arnolds-Granlund (2009, s. 26–27) inte ett klart
begrepp. Beroende på i vilken vetenskaplig text begreppet forskningsansats finns har
det olika betydelser. Begreppet kan exempelvis användas i en viss typ av forskning.
Begreppet används då för att avgränsa kvalitativ forskningsansats och kvantitativ
forskningsansats. I den kvalitativa forskningen är det frågan om en helhet som omfattar
både vetenskapliga och metodiska antaganden. (Arnolds-Granlund, 2009.) Enligt
Handbok i kvalitativ analys finns det inte endast en sanning om metodansatser, utan
flera. Forskare beskriver även begreppet på olika sätt. (Fejes & Thornberg (red.).)
Narrativ teori är ett exempel på en vetenskaplig forskningsteori. Narrativ teori och
analys är en metod som används för att samla in och analysera skriftliga och muntliga
berättelser. (Johansson, 2005, s. 21.) Jag skulle också kalla det narrativ ansats.
Eftersom avsikten för den här studien är att undersöka arbetstillfredsställelse bland
utibildade klasslärare är denna studie av kvalitativ ansats. Hade jag valt en kvantitativ
metod, skulle jag ha fått mäta resultaten i siffror, men eftersom jag vill ta del av
människors egna perspektiv på arbetstillfredsställelse har jag valt att utföra studien
enligt den kvalitativa metoden. För denna studie är människans berättelse mera
värdefull för det temat jag valt. Den narrativa forskningsansatsen passar denna studie
eftersom att intervjuer utförs, spelas in och analyseras. Resultatet presenteras i form
av berättelser, vilket är kännetecknande för den narrativa teorin.

17

I denna studie har intervju använts som datainsamlingsmetod. Intervjuerna har spelats
in och transkriberats i textformat. Av datat har berättelser eller narrativer skapats, där
intervjupersonernas berättelser har återgetts. Utgående från berättelserna har en
narrativ analys gjorts där olikheter och likheter utgjort resultaten för denna studie.

3.3 Studiens metoder
Intervju
Bill Gillham skriver i boken Forskningsintervjun – Tekniker och genomförande (2008,
s. 20–21) om hur svårt det kan vara att få människor att ställa upp på intervjuer. Ett
ofta förekommande hinder är att personen bor eller jobbar långt borta, vilket gör det
svårt att intervjua ansikte mot ansikte. Gillham lyfter också fram att det är forskaren
själv som avgör för vilken metod som används i forskningen. En viktig aspekt att ta i
beaktan som forskare vid valet av metod är kostnaden i tid. För att spara tid ska
forskaren fundera över olika metoder som skulle passa forskningen och forskningens
syfte. (Gillham, 2008.)
Fördelar med att intervjua på distans är att kostnaderna blir lägre. För vissa kan det
även kännas enklare att avslöja personliga saker i en mellanmänsklig situation där
förtroende mellan varandra har byggts upp. (Gillham, 2008, s. 22.) Trost skriver att
man mycket väl också kan kombinera olika metoder i en forskning (Trost, 2010, s.
47). I denna studie har jag valt att använda intervju som datainsamlingsmetod. Vid
planering av denna studie var det tänkt att jag skulle intervjua ansikte mot ansikte.
Men på grund av viruset som bröt ut i världen och de restriktioner som togs i bruk
behövde jag tänka om med intervjuerna. Istället utfördes intervjuerna via olika digitala
plattformar. Jag anpassade mig enligt respondenternas kunskaper i digitala verktyg.
Det resulterade i att intervjuer gjordes via Skype, Facebook, Whatsapp och Zoom.
Under alla intervjuer användes ljud och video, vilket enligt mig bidrog till att intervjun
kändes lika verklig som en ansikte mot ansikte intervju.
Att ställa enkla och raka frågor som ger innehållsrika svar är något som kännetecknar
den kvalitativa intervjun. Som forskare kan jag hitta många intressanta mönster och
åsikter. (Trost, 2010, s. 25.) Trost (2010, s. 54) poängerar också att det är viktigt som

18

intervjuare att inte vara en robot, utan fortfarande vara människa men vara försiktig
med sitt tyckande och görande. I en kvalitativ intervjuundersökning diskuterar
intervjuaren med respondenten om ämnen och frågor som intervjuaren redan bestämt
innan intervjun. En person är det oftast förekommande antalet respondenter i en
intervju. Intervjuerna behöver dokumenteras, exempelvis genom ljudinspelning. Det
blir enklare att citera den intervjuade om intervjun har spelats in. En annan fördel med
inspelning är att intervjuaren kan gå tillbaka till inspelningen om det finns något som
glömts bort som sagts under intervjun. (Eliasson, 2013, s. 24-25.) Enligt Andreas Fejes
och Robert Thornberg (red.) (2015, s. 16) är data ett material, exempelvis
intervjuinspelningar eller observationsanteckningar, som ska analyseras. Det är
enklare för mig som forskare att bearbeta informationen genom att spela in
intervjuerna och därför valde jag ljudinspelning via dator. I och med de restriktioner
som rådde under insamlingen av materialet kunde jag inte intervjua respondenterna
som jag först hade tänkt. Det var meningen att jag skulle träffa respondenterna
personligen, men fick sedan tänka om då människokontakt skulle undvikas. Jag gjorde
mina intervjuer via olika digitala verktyg. Intervjuerna kunde jag spela in på datorn
istället för via telefon, som det först var tänkt. Respondenterna blev informerade om
ljudinspelningen redan innan intervjun för att undvika eventuella oklarheter.
Enligt Gillham (2008, s. 125) missar forskaren den ickeverbala kommunikationen via
en ljudinspelning. Detta betyder att en del av meningarna skalas bort. Själva
transkriberingsprocessen tar också bort ett lager, exempelvis tonläge, tempo och
betoningar. Den skriftliga intervjun kan ibland kännas som om den tappat sin karaktär,
även om transkriberingen är noggrant gjord. (Gillham, 2008.) Eftersom denna studie
riktar in sig på upplevelser utbildade klasslärare har fokuserar jag som forskare på
innehållet i intervjuerna. Detta betyder att jag inte behöver veta respondenternas
tonläge eller tempo i själva transkriptionen. Förstås är det enklare att förstå
respondenterna om jag får höra deras tonläge, men det är inte något jag behöver i ett
senare skede i forskningsprocessen.
I den här studie vill jag ta reda på arbetstillfredsställelse hos utbildade klasslärare. Jag
har valt att använda semi- eller halvstrukturerad intervju. Jag vill använda färdigt
bestämda ämnen och frågor under intervjun. Samtidigt vill jag det ska finnas rum för
respondenterna att utveckla sina svar för att bättre kunna förstå respondenternas

19

upplevelser av att jobba som lärare eller inte jobba som lärare. Enligt Eliasson (2013,
s. 26) innehåller en semi- eller halvstrukturerad intervju frågor som intervjuaren går
igenom under intervjutillfället. Utifrån de färdigt bestämda frågorna kan intervjuaren
ytterligare ställa frågor för att få de svar som behövs. (Eliasson, 2013, s. 26.)
Narrativ analys
Som databearbetning har jag valt att transkribera intervjun till textformat för att
enklare minnas intervjun och kunna bearbeta innehållet. Det är bra att vara utförlig då
man transkriberar. Om respondenterna uttrycker sig osäkert så kan det ha betydelse i
analysfasen. Genom att transkribera en intervju är det enklare att komma in i
intervjusituationen igen och minnas respondenternas kroppsspråk under intervjun.
(Tjora, 2012, s. 111-112.)
Som analysmetod har jag valt den narrativa analysen. Enligt Kvale och Brinkmann
(2009) lägger den narrativa analysen fokus på berättelserna som ges under intervjun.
Om det inte spontant uppkommer historier under intervjun kan intervjuaren konstruera
sammanhängande berättelser från det som spelats in. (Kvale & Brinkmann, 2009, s.
240-241.) Jan Trost (2010, s. 48–49) skriver också i boken Kvalitativa intervjuer att
narrativer är berättelser om personers liv, från början till den aktuella dagen.
Berättelsen ska vara egen för personen och sker det i samband med en intervju får inte
intervjuaren avbryta eller på något sätt styra personen. Det som kommer fram i
intervjuerna är ofta sådant som berättaren råkar komma på i den stunden. Detta betyder
att informationen blir ganska situationsbunden. (Trost, 2010, s. 48–49.) Den narrativa
analysen ger mig möjligheten att skapa svaren från intervjun i berättandeform, men
enskilda delar i intervjun kan också omformas till en hel berättelse. Valet av
analysmetod i form av narrativ analys gör det möjligt att skapa en hel berättelse
utgående från de intervjufrågor jag ställt till intervjupersonerna. Den narrativa
analysen skapar också en helhet av en människas erfarenheter och åsikter.
I Jane Elliotts bok Using Narrative in Social Research [Använda narrativer i social
forskning] (2005) är en narrativ undersökning ett naturligt sätt att fånga upp
människor tankar. Genom att få direkt kontakt med människor får innehållet mera
värde, intervjuaren får ta del av en människas riktiga liv och erfarenheter. (Elliott,
2005, s. 18.) Studier visar att intervjuns innehåll om vad som blir sagt istället för hur

20

det sägs fokuseras i en kvalitativ forskning (Elliott, 2005, s. 20). Forskare och
psykologer anser att narrativt tänkande bidrar till att vi förstår mänsklig aktivitet. De
menar alltså att vi begriper andra människors beteenden och handlanden genom det
narrativa mönstret. (Johansson, 2005, s. 86.) Trost (2010) understöder Elliotts
beskrivning av narrativ berättelse. En kvalitativ intervju i narrativt format handlar om
att följa en människas liv och låta den intervjuade berätta utan att bli avbruten eller
styrd av intervjuaren (Trost, 2010, s. 49).
Det kan finnas en skillnad mellan analys av berättelser och narrativ analys. Analys av
berättelser betyder att forskaren samlar in berättelser som analyseras utgående från
teorier och kategorier. Narrativ analys innebär mera eller mindre om att övertyga
läsaren. Man försöker få med lyssnaren i berättarens perspektiv och läsaren i
skribentens perspektiv för att lyfta fram berättelsen och dess innebörd. (Börjesson,
2003, s. 75–76.) Analysen görs genom narrativer eller berättelser. Forskaren gör
intervjuer med utvalda intervjupersoner. Intervjuerna transkriberas och fungerar som
grund för de berättelser eller narrativer som forskaren skapar för vidare analys.
Narrativer är berättelser skrivna utgående från intervjun där forskaren återger
intervjupersonens berättelse med fiktiva namn, utan att avslöja intervjupersonens
identitet. Utågående från berättelserna gör forskaren slutsatser och lyfter fram likheter
och olikheter. Berättelserna analyseras sedan utgående från det syfte och de
forskningsfrågor forskaren ställt för studien. (Johansson, 2005, s. 279–281.)
Narrativ presentation av resultat
Berättelser och berättande har under de senaste årtiondena fått en erkänd plats som
kunskapsform inom vetenskapen. Inom bland annat pedagogik, psykologi och etnologi
har man allt mera börjat använda narrativ teori. (Johansson, 2005, s. 17–18.)
Berättelser är något vi berättar skriver Carola Skott (2004) i boken Berättelsens praktik
och teori. Genom berättelser kan vi människor tolka och förstå våra liv och varför vi
gör som vi gör. Vi skapar berättelser för att strukturera våra erfarenheter, organisera
minnet och skapa mening och innebörd i det som händer i våra liv. Det finns två
kriterier för att man ska kunna tala om livsberättelse. Det första kriteriet är att
berättelsen ska innehålla personens moraliska grundvärderingar. Det andra kriteriet är
att personen delar med sitt emotionella i förhållande till sitt eget liv. (Skott, 2004, s.
15.)
21

En vanligt förekommande typ av berättelse inom den narrativa metoden och analysen
är livsberättelser. En livsberättelse är en berättelse där en person berättar om sitt liv
eller om utvalda delar av personens liv. (Johansson, 2005, s. 23.) Som datainsamling
används ofta intervjuer. Teknisk utrustning hjälper till att spela in muntliga intervjuer.
Det inspelade datat transkriberas sedan för att forskaren smidigt ska kunna ta del av
och analysera det insamlade datat. (Johansson, 2005, s. 25.) I den här studien används
livsberättelser för att återge intervjuerna och utforma resultaten för studien.

3.4 Respondenter
Kvale och Brinkmann (2014, s. 207) poängterar att det inte existerar ideala
intervjupersoner, olika personer är lämpade för olika typer av intervjuer. Forskaren
bör vara medveten om att det finns personer som är svårare att intervjua än andra, och
det är forskarens uppgift att motivera intervjupersonerna att ge kunskapsrik
information från vilken intervjuperson som helst. (Kvale & Brinkmann, 2014.) Under
intervjuprocessen märktes det bra vilka respondenter som kunde uttrycka sig bättre i
intervjuerna. Det jag kunde konstatera då jag analyserade materialet var att det fanns
intressant information även i de intervjuer som jag upplevde under intervjutillfället
som mindre innehållsrika.
Vid kvalitativa studier vill man i de flesta fall få en så stor variation som möjligt istället
för många likartade (Trost, 2010, s 137). Trost menar att man ska försöka begränsa
antalet intervjuer, kanske mellan fyra och åtta. Har man för många intervjuer blir
materialet ohanterligt och då kan det vara svårt att se alla viktiga detaljer i intervjuerna.
Ett fåtal väl utförda intervjuer är mera värda än många mindre välutförda. Det går
också att utöka antalet intervjuer om man märker att materialet behöver kompletteras.
(Trost, 2010, s. 144.) I denna studie hade jag på förhand planerat att jag skulle intervjua
tre utbildade klasslärare som i dag jobbar som lärare och tre som inte jobbar som lärare
trots sin klasslärarutbildning. Jag kunde konstatera efter utförda intervjuer att sex
intervjuer var tillräckligt. Det kunde kanske också ha räckt med fyra, men då hade jag
inte fått lika mycket variation i resultaten som med sex intervjuer.

22

Enligt Trost (2010, s. 67) ska man som forskare sträva till att undvika flera personer
på samma gång. Dock kan gruppintervjuer fungera bra. Det som kan komma att bli ett
problem vid intervju med flera personer är att de tystlåtna inte vågar diskutera. (Trost,
2010, s. 67–68.) I denna studie undersöks arbetstillfredsställelsen hos utbildade
klasslärare och deras erfaraneheter av att jobba som lärare och inte jobba som lärare.
Därav anser jag att enskilda intervjuer med personerna var en lämplig metod för denna
studie. För respondenterna kunde det varit svårt att dela med sig av sina personliga
erfarenheter framför okända människor. Temat i denna studie kan vara känsligt för
flera respondenter och därför valde jag att intervjua enskilt.
Respondenterna till denna studie valdes både selektivt och slumpvist. En skola blev
kontaktad via e-post och därifrån fick jag två frivilliga klasslärare som ställde upp för
intervju. Den sista respondenten som hör till de som i dag jobbar som lärare valdes
selektivt. Jag ville ha en respondent som inte kom från samma stad som de två tidigare
och som hade det motsatta könet. Därav kontaktades en person personligen via e-post
som jag blivit tipsad om. Den andra gruppens respondenter blev alla selektivt valda.
Jag sökte upp personer bland annat via LinkedIn som är en plattform för nätverkande.
Jag fick även tips av min handledare och personer runt mig, om personer som är
utbildade klasslärare men som jobbar med annat i dag. Eftersom det kan vara svårt att
hitta respondenter som är klasslärare men jobbar med något annat i dag så använde jag
mig av tips från omgivningen. Jag fick mycket hjälp av andra personer som kände till
eller visste av kvalificerade respondenter till forskningen. Så här i efterhand kunde jag
och många av mina respondenter konstatera att det fanns många potentiella
respondenter till denna forskning.
Det uppstod inga komplikationer vid urvalet av respondenter. Alla som kontaktades
ville gärna ställa upp på intervju, vilket underlättade mitt arbete. Redan innan intervjun
blev respondenterna infomerade om forskningens syfte, konfidentialitet och
anonymitet. Respondenterna fick all informantion före intervjun för att stärka de etiska
aspekterna i forskningen. Henny Olsson och Stefan Sörensen (2007, s. 53) nämner i
boken

Forskningsprocessen.

Kvalitativa

och

kvantitativa

perspektiv

att

konfidentialitet eller sekretess innebär säkerhet för den som ingår i undersökningen.
Konfidentiellt material ska förvaras så att inga obehöriga kan komma åt materialet.
(Olsson & Sörensen, 2007, s. 53.) Gillham nämner också hur viktigt det är att redan
23

från början göra klart vem som har tillgång till materialet och av vilka orsaker. Är
ämnet i forskningen känsligt kan respondenterna be om anonymitet. (Gillham, 2008,
s. 33.) Eftersom denna forskning fokuserar på innehållet i intervjuerna är inte förnamn
och efternamn viktigt i resultaten.

3.5 Tillförlitlighet, trovärdighet och etik
Vissa forskare menar att ordet kvalitet borde ersättas med begrepp som trovärdighet
och tillförlitlighet. Begreppen handlar om hur systematisk och noggrann forskaren
varit under hela forskningsprocessen. Hur trovärdiga och tillförlitliga resultaten är, är
en följd av hur man har gått till väga under datainsamlingen och analysen. (Fejes &
Thornberg, 2015, s. 259.)
Etiska aspekter ska övervägas mycket noga, betonar Trost (2010). Respondenterna ska
ha rätt till sin egen värdighet och identitet. Det gäller redan från första kontakten, vid
själva intervjun och var materialet förvaras. Redan på förhand kan det vara bra att
fundera över vad man eventuellt kan ställa till med under intervjuer. Samtycke är en
viktig del av etiska aspekter då det handlar om intervjuer. Den som intervjuar behöver
också diskutera om tystnadsplikt före intervjun. Att hålla sig till den antagna
konfidentialiteten borde vara självklart. Vid rapporteringen av en studie kan det dock
komma ett annat etiskt övervägande när det gäller om att citera en person. Citat får
inte avslöja identiteten hos de intervjuade. (Trost, 2010, s. 123–129.) I denna studie
har jag valt att citera respondenterna. Ibland har meningarna omkonstruerats för att få
ett bättre flyt i texten. I avrapporteringen har jag inte använt citat som kunde avslöja
respondenternas identitet. I intervjuguiden använde jag ”uppvärmningsfrågor” som
avslöjade respondenternas identitet, men den infomationen användes inte sedan i
rapporteringen. Genom att använda ”uppvärmningsfrågor” kunde jag hjälpa
respondenterna att bli bekväma i intervjusituationen, utan att sedan använda den
informationen i själva rapporteringen. Trost nämner att citat går att snygga till lite,
utan att förvränga dem och komma ihåg att ange sedan i forskningen att citaten är
omgjorda (Trost, 2010, s. 129).

24

Trovärdigheten i en kvalitativ forskning är inte lätt att bedöma, skriver Martyn
Denscombe (2016, s. 409) i boken Forskningshandboken: För småskaliga
forskningsprojekt inom samhällsvetenskaper. Det är t.ex. svårt att upprepa en social
inramning, vilket naturvetenskapsmän kan göra med experiment. Trovärdighet handlar
om att forskaren ska kunna visa datat är exakt. Till följd av att forskare anser att det
inte finns något absolut sätt att visa att forskningen fått det rätt, är trovärdighet en
bättre term för att verifiera forskningen. För att uppnå trovärdigt data behöver
forskaren erbjuda en försäkran om att data har producerats och kontrollerats i
jämförelse med god praxis. Bedömningar av trovärdigheten i datat kan göras med goda
grundval. Forskaren kan i den kvalitativa forskningen bland annat använda följande
för uppnå exakthet och träffsäkerhet i data: Grundande data, vilket innebär den tid
forskaren lägger på den kvalitativa forskningen. En kvalitativ forskare tillbringar
mycket tid på att granska detaljer i både textformat och med visuella bilder. Detta ger
en grund för slutsatser av datat och bidrar därav till forskningens trovärdighet.
Triangulering är ett annat sätt att öka trovärdigheten i en kvalitativ forskning.
Triangulering betyder att forskaren kopplar datakällor till det egna datat och på så sätt
ökar tilliten till att datat är ”på rätt spår”. (Denscombe, 2016, s. 409–411.) I denna
forskning har tidigare forskning kring temat använts för att stöda det data som samlats
in. Denscombe poängterar att trovärdigheten ökar då andra datakällor kring samma
tema lyfts fram i forskningen. Trovärdigheten i denna forskning är alltså trovärdigt
eftersom datat har kopplats till andra liknande forskningar. Ett annat sätt att stöda
trovärdigheten i denna forskning är grundande data. Datat i denna forskning har
grundats på empiriskt data och mycket tid har lagts ner för att samla in det. Det är en
solid grund för de slutsatser som gjorts utågende från datat, vilket bidrar till
forskningens trovärdighet.
Denscombe (2016, s. 411) skriver att forskaren blir en integrerad del av
datainsamlingstekniken som intervjuare eller observatör. Det finns ingen garanti för
att tillförlitligheten är absolut i en forskning. Det finns ingen som kan sannolikt säga
att någon annan forskare skulle kunna komma fram till samma slutsatser. Dock finns
det sätt att stärka tillförlitligheten i en kvalitativ forskning. För att öka tillförlitligheten
ska forskaren kunna visa att forskningen återspeglar procedurer och beslut andra
forskare kan bedöma. Detta är ett substitut för att kunna upprepa forskningen. En
kontroll för tillförlitligheten i en forskning är en tydlig redogörelse för metoder, analys
25

och beslutsfattande som använts under forskningsprocessen. (Denscombe, 2016, s.
411–412.) Den här studien innehåller ett skillt metodkapitel där forskningsprocessen
har redogjorts. Forskningsmetoder har grundats på andra forskares sätt att utföra
studier. Metodkapitlet och hänvisning till andra forskare ökar tillförlitligheten i denna
forskning.

26

4 Resultat
I det här kapitlet presenteras resultaten från forskningsintervjuerna. Resultaten
presenteras i de två följande kapitlen, 4.1 och 4.2, i enlighet med studiens
forskningsfrågor. Resultaten presenteras i form av berättelser som skapats utgående
från det insamlade materialet. Berättelserna är formade i jag-format för att skapa en
mera inlevelsefull effekt. I kapitel 4.1 behandlas resultaten för den första
forskningsfrågan. I kapitel 4.2 behandlas resultaten för den andra forskningsfrågan.
Utgående från två frågeställningar har varje berättelse fått ett namn. De tre första
intervjuerna om utbildade klasslärare som bytt yrke besvarar namnen följande fråga:
”Vad var det som fick dig att lämna läraryrket?”. Namnen för de tre följande
berättelserna om utbildade klasslärare som ännu i dag jobbar som lärare besvarar den
andra frågan: ”Vad var det som fick dig att stanna inom läraryrket?”. Utgående från
dessa två frågeställningar har varje berättelse fått ett namn.

4.1 Berättelser om utbildade klasslärare som bytt yrke
Stress
Jag är utbildad klasslärare och jobbade nio år som det efter att jag tog min examen.
Sen efter det så har jag studerat till formgivare och jobbar nu som egenföretagare
inom formgivningsbranschen. I min ungdom drömde jag om att studera inom den
kreativa/konstnärliga branschen, men valde då ett mera ”säkert kort/ordentligt” yrke
det vill säga klasslärare. Men ungdomsdrömmen inverkade nog på att jag sedan valde
att byta bransch. Jag hade sedan länge en plan B. Jag trivs med mitt nuvarande arbete
och uppskattar friheten och omväxlingen.
Jag skulle säga att känslan av att läraryrket inte var för mig växte fram under åren.
Jag skulle säga att det kom liksom, när man hade en jobbig klass som faktiskt tog all
energi, att det var sådana tillfällen som gjorde att jag tvivlade på mig själv och, jag
tyckte som, jag kan inte ännu heller påstå att jag har varit en dålig klasslärare, jag
tycker inte att det är på det sättet. Jag tycker att jag var bra på att undervisa och det
håller jag fast vid ännu, men liksom just den här fostringsbiten som jag tycker var
jobbig. Så alltid då jag hade en jobbig klass så liksom jaa mycket utredningar och
sådant som tog energi. Så det kom en tidpunkt då känslan växte fram att jag inte skulle
jobba som lärare, när jag fick stressymptom och blev lite utbränd. I och med
26

stressymptomen började jag reflektera och fundera över att vad jag håller på med och,
är det så här det ska fortsätta och jaa.
Efter att jag blev klar med studierna till klasslärare fick jag ett vikariat som
klasslärare direkt egentligen. Jag hade inte ännu pappren när jag fick det här ett åriga
vikariatet. Och efter det sökte jag nog bara klasslärar och timlärartjänster, varje gång
jag sökte. Att komma ut i arbetslivet efter studierna var skräckblandad förtjusning.
Men det var bara att börja på, jag tror ju nog att det var den känslan jag hade, att nu
börjar vi.
Klasslärarstudierna tycker jag har varit väldigt allmänbildande, så det har man ju
alltid nytta av, allt möjligt inom den biten. Och sen förstås det här med människo… ja
att man liksom kan läsa av människor och umgås med människor och kanske just det
här framför allt att man kan förklara för kunder hur man tänker och att man liksom
kan… ja både med visuellt och med ord ge en förklaring så man får andra att förstå,
just den pedagogiska erfarenheten har jag nog stor nytta av fortfarande.
Att byta yrke har känts väldigt rätt, faktiskt. Jag ångrar inte att jag bytte. Samtidigt
känner jag ju inte att det var bortkastat det jag gjorde förr utan det var liksom en del
i mitt liv.
Jag har inte någon vilja att jobba som lärare i dag. Nog tror jag säkert att jag skulle
klara av det, det tror jag nog. Men den biten som gjorde att jag liksom… kom fram till
beslutet av att byta bransch, den biten finns ju kvar ännu, att det är ju ingenting som
har som försvunnit utan kanske snarare blivit ännu mera av. Fostringsbiten har varit
en bidragande orsak till varför jag tyckte läraryrket var jobbigt. Sen kände jag inte att
jag fick uppskattning från tjänstemannahållet egentligen då. Jag sökte otaliga gånger
tjänster när det blev lediga tjänster men jag fick aldrig en ordinarietjänst. Och det var
nog en sådan jobbig grej.
En sak har jag reflekterat över själv som är lite lustigt, lite paradoxalt att när jag
jobbade som klasslärare så såg jag det som ett väldigt stort mål och då som ett
misslyckande sen att jag aldrig fick en fast tjänst. Medan i det här yrket som jag har
nu så har jag ju verkligen, fast tjänst och fast tjänst, men jag menar jag har ju inga
säkra projekt och jag har ingen fast månadsinkomst, att på något sätt är det som helt
annorlunda men samtidigt trivs jag jättebra med det. Så det har jag reflekterat över
att hur kan det vara så, är det bara för att det liksom förväntas av en att man som
klasslärare ska ha en fast tjänst. Och därför är man inte nöjd för att man inte har det.
Jag tror att man först bara måste prova på läraryrket före man vet om det är rätt. Sen
försöka göra det bästa av situationen och kommer fram till sen liksom efter några år
att är det här för mig eller är det inte, och är det inte så är det ingen fara på taket.
Utan liksom det kommer som, man kan alltid byta, så är det.

27

Bundenhet
Det tog sju år förrän jag blev färdig med klasslärarstudierna, i och med att jag började
jobba på sidan av studierna. Jag jobbade både under och efter studierna med tv och
filmproduktion. Efter några år fick jag faktiskt kontakt till hemkommunen där jag då
blev, ja det var de som var i kontakt då om jag skulle vilja jobba som lärare då jag då
en gång hade jobbat som lärare eller utbildat mig till lärare. Så jag jobbade som
klasslärare då i ett lågstadie en tid. I dag jobbar jag dock med titeln riksdagsledamot.
Det har jag nu jobbat med i närmare ett år och jag upplever yrket mycket livat. Jag
trivs nog med mitt jobb fastän det är utmanande för tillfället.
Frihet är något jag uppskattar i mitt arbetsliv. Det att jag hade jobbat med annat
gjorde att jag inte var så fokuserad på att jobba som klasslärare. Redan första och
andra året under studierna var det så att jag hade jobbat med allt annat och som
ganska fritt men man kunde jobba hårt då man jobbade, så det passade min
livssituation ganska bra då just att ha frihet. Men i läraryrket var du ju så där 45
minuter stirkt. Som lärare är du ganska bunden. Jag tror att den där fria sidan passade
min livsrytm bättre och därför valde jag att inte jobba som lärare.
Då jag blev klar med studierna sökte jag inget klasslärarjobb eftersom att jag redan
hade jobb. Men jag sökte ett år efter, och då sökte jag ett jobb som jag skulle kunna
eller, joo jag skulle kunna söka men jag skulle inte fått det om inte jag skulle haft
examen. Så egentligen hade jag redan ett jobb. Det var bara mest att se till att jag blev
färdig med studierna. Jag hade ingen ångest över att komma ut i arbetslivet, utan det
handlade mera om att få papper på det.
Jag tror att jag tagit med mig mycket från lärarstudierna helt omedvetet. Dels är det
ju den där bredden som jag kanske har tagit med mig från lärarstudierna, alltså just
den där kommunikationen att kunna diskutera och lära sig att läsa människor från
lärarsidan är ju nog en jätteviktig del. Det som upplevdes kanske tyngst i läraryrket
var elevvården andra året jag jobbade. Det var att reda upp efter olika raster och så.
Jaa jag tyckte inte att det gav ett mervärde åt mig då på det sättet. Därför valde jag
att gå tillbaka till det jag hade gjort tidigare, men det var framför allt rytmen som
passade mig bättre då.
Det känns riktigt bra att jobba med det jag gör i dag. Tack vare utbildningen så har
jag stor nytta va det konkreta beslutsfattandet, ja det är jätteviktigt. Så att man inte
lever på bara det att man tror och lyssnar utan man har det i ryggmärgen så att säga.
Jag har inget behov av att jobba som lärare just nu. Jag tror också att jag har delvis
vissa kurser i gymnasiet t.ex. jag tror att nu just skulle jag kunna tänka mig att jobba
som lärare på just andra stadiet eller tredje isåfall. Att det där klasslärare känns
faktiskt nu just ganska… jobbet känns faktiskt avlägset.

28

Jag tror att det är viktigt att komma ihåg att man inte binder sig vid för mycket i vissa
ämnen som lärare, jo man har baskunskaper, men mera att man har ett öppet sinne
till att inse att man inte är fullärd. För att det finns en värld som, jaa världen ändras
så snabbt så att det handlar mera om att kunna handskas och navigera sig fram i den
värld som finns. Ett öppet sinne och att man inser att världen förändras över tid är
något jag tror är viktigt för att behålla god arbetstillfredsställelse.
Det är viktigt att inse att man inte är fullärd och att man ödmjukt ser att det finns. Man
ska inte heller vara rädd att fråga hjälp av kolleger kring något. Läroplanen i sig är
viktig men det jag tror är det viktigaste är nog ändå att man lär känna människorna
man jobbar med och hur man når dem på sikt.
Monotoni
Jag är utbildad klasslärare sedan några år tillbaka, det drog lite ut. I dag jobbar jag
som HR-specialist på ett företag och jobbar jättemycket med rekrytering och
resursering. Sen intervjuar jag också väldigt mycket och jobbar med
arbetsplatsannonser. Men HR-specialist är min titel i dag. Jag trivs med mitt
nuvarande jobb i och med att det är mångsidigt, lärorikt och varierande. Utbildningen
i sig var ju inte direkt för det här så det blir liksom att man får ta in mycket information
annanstans också men passar egentligen ganska bra. Jag får lära mig nytt varje dag.
Jag har alltid varit lite nyfiken på annat också än lärarjobbet. Jag ville ha en
utbildning som är bred så jag delade t.ex. mina biämnen på hanken. Jag har alltid
varit lite nyfiken också på ekonomi men inte i den grad att jag skulle bytt eller något
sådant. Jag har aldrig haft någon vision om att jag t.ex. vill bli modersmålslärare eller
historialärare. Det där jobbet styrde nog också att jag hamnade lite så där vid sidan
av skolvärlden. Tanken om att jobba som lärare finns nog men inte så att jag skulle
skicka in ansökningar. Det som även påverkade mitt yrkesval var bilden av att du
börjar som lärare och slutar som lärare, och där var det. Att lite kanske det, jag tyckte
mera om det där när det är dynamiskt, lite så där att det kan ändra.. Jag tycker om
den aspekten.
Egentligen var det så att jag fick jobb innan jag blev klar med studierna, jag har
egentligen alltid, nå inte alltid men… nästan alltid har jag jobbat med någonting vid
sidan om och så vidare. Jag har egentligen studerat ett år heltid och sen efter det har
jag alltid jobbat vid sidan om med olika saker. I slutet av studietiden fick jag barn
också och då blev det aktuellt att man behövde försörja sig på något vis. Under mina
klasslärarstudier har jag hunnit vikariera lite också i lågstadium och högstadium. För
mig blev det inte det där avbrottet efter studierna, att nu är jag klar och nu ska jag
söka jobb, utan det gick ju så där smooth. Jag var på jobb när jag fick mina papper.
Jag visste ju nog om att det är tufft att få lärarjobb att de klart att man kanske tänkte

29

att ska man söka då, och se hur de ser ut, har man en chans som helt ny och så där,
men då hade jag ju redan jobb då jag var klar.
Klasslärarstudierna har gett mig den sociala kompetensen, att vara med människor
och prata med människor. Speciellt när jag sitter mycket och pratar, lyssnar och
funderar med folk om saker. Så det är nog egentligen det där sociala samspelet som
jag haft mest nytta av från lärarstudierna.
Jag är nöjd med mitt val av yrke. Jag tänker samtidigt att inte är det det här jag ska
göra hela livet heller att, jag vet inte jag håller ju, jag tycker ju om lite så där att man
får leva på det viset i stunderna, Det här är nu det man gör nu och man gör det så bra
som möjligt och man försöker lära sig mera om det området, men att inte vet jag riktigt
vad det händer i framtiden. Det är inte omöjligt att jag någon gång skulle tänka hej
nu vill jag bli lärare. Sen så skulle det kanske inte locka så mycket att börja från noll,
nästan noll, förutom då studierna. Läraryrket ändrar ju ganska mycket och det har ju,
nu har jag ju varit så att säga borta i typ fem år.
Jag tycker att det är jätteviktigt med ledarskap för att uppnå god
arbetstillfredsställelse. Alltså hurudant ledarskap man får ta del av, alltså då talar jag
om ledarskap ovanför en själv. Hur man leds, det är jätteviktigt för mig, och att ledas
bra då. Jag har varit med om båda så jag vet hur bra ser ut.
Jag tror att det är viktigt att våga prova på saker i livet. Man måste inte tänka att det
man gör till nästa är det man gör hela livet. Man ska testa olika saker och söka vad
borde jag testa, och se vad det blir till.

Sammanfattning
Gemensamt för dessa tre berättelser är att respondenterna inte jobbar som lärare i dag
trots examen inom pedagogik. Alla dessa tre respondenter trivs med sitt nuvarande
yrke och skulle inte byta till läraryrket i första taget. Klasslärarutbildningen anses
enligt alla ha varit användbar även i det nuvarande yrket.
Två av repsondenterna som jobbar med annat i dag hade jobb redan innan studierna
var klara. Detta har varit en orsak till att de valt att fortsätta jobba inom något annat än
vad de utbildade sig till. Ytterligare två av respondenterna som jobbar med annat i dag
har upplevt läraryrket både tungt och stressande, vilket har orsakat byte av yrke. Att
läraryrket är stressande kan också identifieras bland de yrkesverksamma klasslärarna
som intervjuades. Två av respondenterna har jobbat som klasslärare en viss tid men

30

valt att byta. Den tredje respondenten har inte alls jobbat som klasslärare och är den
enda som kunde tänka sig att i framtiden jobba som klasslärare.

4.2 Berättelser om utbildade klasslärare som i dag jobbar som lärare
Bekvämlighet
Jag jobbar fjärde året som klasslärare. Men jag jobbade egentligen halvtid två år före
också. Jag skrev gradu ganska länge men så jobbade jag på samma gång. Jag jobbade
typ 2-3 dagar i veckan och så skrev jag på sidan om då. Jag vikarierade även en del
innan jag blev färdig med studierna. Det finns bra dagar och dåliga dagar på jobbet.
Nog är det bra men nog tror jag, jag har nog funderat på att byta yrke också. Första
åren så liksom var målet bara att klara av ett år liksom och reda ut det och det gick.
Sedan har jag nog bara jobbat på, man började känna sig som ganska stabil efter
några år och man har koll på läget. Det är egentligen nu som jag känner att jag har
landat som klasslärare. Jag har märkt för egen del med motivationen att det påverkar
och beror väldigt mycket på vilken roll man har i skolan, att jag tyckte att det var mera
motiverande i förra skolan att arbeta för där hade jag ganska så där uttalad roll och
hade vissa saker mera koll på, det har jag inte för tillfället, just nu är jag bara en
lärare i mängden som nu sköter mitt och fixar det. Men nog går det helt bra som på
det sättet, det är inte så där som att jag brinner med öppen låga, men inte är det så att
jag är uttråkad, utan någonstans däremellan.
Jag skulle absolut kunna tänka mig att byta yrkesområde. Jag är öppen för att jobba
med något annat. Jag tror att jag någon gång i livet kommer att jobba som gårdskarl
eller ha hand om någon lägergård, det skulle jag trivas jättebra med. Det finns inget
som säger att jag måste vara bunden som lärare resten av livet. Inte är det så att jag
nu aktivt upplever att jag skulle vilja göra något annat eller söker, men inte är det
heller på det sättet att jag måste jobba som lärare eller att jag har en plan, att det är
öppet att vi kör vidare och ser var man landar. Jag tycker inte att man ska låsa sig.
Jag tror att man kan bli bättre som lärare om man gör något annat och man kan lite
få perspektiv på för och nackdelar att jobba som lärare om man jobbar med något
annat emellan.
Valet av yrke har känts helt bra så här i efterhand. Om jag kommer att enbart jobba
som lärare vet jag inte, det är inte något som är självklart men att några år till
definitivt och så får vi se liksom hur det känns. Nu har jag landat i läraryrket och
måste som riktigt fundera att liksom okej hur är det nu, kanske acceptera att okej nu
kör vi vidare på det här.

31

Egentligen sökte jag inte några tjänster, utan det råkade sig som så, jag hade lite
funderat på förhand. Det fanns en orsak till varför jag vikarierade, det var för att få
in foten för att jag ville bo där jag bodde. Så det kom jättemånga jobberbjudanden så
jag sökte egentligen aldrig ett jobb. Och det är jag jättetacksam för att det gick som
det gick. Jag är jätteglad för det var ingen självklarhet. För min del var det jobbigaste
jag har gjort som lärare tror jag var ett vikariat innan jag blev klar som lärare. Det
var det mest utmanande mentalt, då var jag rädd. Vi var jättebusiga i vår klass i
högstadiet, vi var riktigt så där hemsk klass, jag visste precis hur elaka elever kan vara
mot lärare. Därför var jag jätteorolig för hur eleverna skulle vara mot en, men det
visade ju sig sedan att det gick ju hur bra som helst. Jag har nu i efterhand funderat
över att det är mycket enklare att vikariera än att vara klasslärare för att man måste
tänka på ett helt annat sätt när man är klasslärare. I början var det mycket man måste
lära sig genom att börja arbeta. Var jag så beredd som jag skulle ha behöva vara? Ja
det var jag. Men det fanns jättemycket också som man fick lära mig under dessa år.
Sen ska man också försöka skapa god kontakt med hemmet, annars kan det vara
jättekämpigt. Har man ett bra förtroende så, jaa det är så otroligt bra att ha i vissa
lägen.
Det är lite intressant hur jag valde yrket klasslärare. Jag studerade före till
byggnadsingenjör och det var kanske inte så mycket fel på utbildningen men jag var
väl kanske lite fundersam över egentligen… allting… Jag var kanske inte så motiverad
att bli byggnadsingenjör. Ser jag tillbaka på det i dag så tycker jag att jag bra skulle
ha kunnat bli det. Men summa summaru blev det att jag slutade i den skolan och gick
till en sådan där arbetsförmedlingspsykolog. Där gjorde jag en massa
intelligenstester, massor av tester. Resultaten visade att jag antingen skulle bli
fysioterapeut eller lärare, klasslärare eller en sådan där tillverkare av proteser. Det
finns ingen utbildning för att tillverka proteser heller utan man måste gå på läroavtal
för att lära sig hur man lagar ben åt folk och saker. Den möjligheten fanns i
Helsingfors, vilket jag tyckte var för långt borta. Så då sökte jag till Peffan istället.
Där trivdes jag fantastiskt bra, otroligt roligt. Alla människor som jobbade där var
humanister, människorna som gick där var humanister. Jag trivdes bättre med de
personerna, vi var lite mera lika.
Elevkontakten är det bästa med läraryrket. Och kollegiet också, att mänskliga
relationer. Det är nog definitivt det roligaste. Konflikter är något jag inte alls tycker
om. Jag tycker inte om att reda ut saker då det har hänt och där kan det vara konflikter
både med hemmet, med barnen och med kolleger. Det tycker jag är det jobbigaste av
allt. Men jag försöker att ta tag i allt med det samma och lösa konflikten. Det tar
mycket mera energi än egentligen det som händer. Det märker jag att det kan gå, för
min del en hel dag på någon konflikt som ska redas ut. Jag tror inte att jag egentligen
har haft någon konflikt någon gång med någon av lärarna, men det skulle vara
jättejobbigt om det skulle ske.

32

Jag får lite vibbar av äldre kolleger att det är annat att jobba som lärare i dag än vad
det var för 15-20 år sedan. Tempot har ändrat mycket och arbetsbelastningen och
stressen är mycket högre. Det tror jag skulle vara en bidragande orsak till varför jag
skulle byta yrkesområde. Läraryrket förändras jättemycket, så det är nog kanske det
då jag upplever arbetsbelastningen blir för stor. Jag tycker redan nu att den stundtals
varit jättetung, att man är riktigt så där att man kryper in i jullovet och kryper in i
sommarlovet. Sen så tycker jag definitivt att kollegiet bidrar till att jag trivs med mitt
yrke. Att dra lektioner tycker jag går riktigt bra, men det är helhetssendet på barnet
som jag tycker är tungt. Ibland tycker jag att det kommer lite väl mycket nytt på en och
samma gång, vilket gör att man funderar hur man ska hinna med allt.
Arbetsmiljön är något jag reagerat mest på nu då jag börjat på ny arbetsplats. Det är
ganska gammal skola jag jobbar i nu och den förra skolan var nyrenoverad sista året
jag jobbade där. Arbetsverktygen och arbetsmiljön påverkar mycket hur jag upplever
läraryrket. I den skola jag jobbar i nu så har vi, varenda elev har en egen Ipad. Man
kan jobba på ett helt annat sätt än vad man annars skulle kunna.
Ibland upplever jag att den där stora inspirationen och motivationen kommer då man
har tillräckligt med energi. Men jag upplever sällan att jag är riktigt innovativ som
jag önskar att jag skulle vara. Man kanske är för belastad med andra saker i arbetet
för att man ska hitta inspirationen till att göra det, men det kommer ibland. Men jag
önskar att det skulle komma oftare, och det skulle komma om man skulle vara lite
piggare på jobbet. Så jag tror att arbetstillfredsställelse är starkt länkad till hur pigg
man är och hur pass tungt arbetet är.
Jag tycker att man inte ska oroa sig för att man inte kan saker, ingen kan saker då
man börjar jobba. Man kan vissa saker men mycket är man osäker på och det är helt
okej. Man ska också komma ihåg att varenda lärare har varit i samma situation. Jag
tycker inte att man ska ta någon stress om inte allting är tiptop varje dag och om
allting inte går som planerat. Man ska inte arbeta ihjäl sig utan ta det lugnt bara, du
har nog tid på dig att förbättra undervisningen med tiden. Man lär sig av sina misstag
och det är precis som det är tänkt också att man ska göra i början.
Engagemang
Jag har jobbat som klasslärare lite över 20 år nu, med några korta pauser med
föräldraledighet och sådant. Jag har nog trivts jättebra med mitt arbete, det har jag
gjort. Ja förstås som alla människor gör så funderar man ju ibland skulle man byta
jobb eller så här, men det har nog inte någonsin blivit så där riktigt verkligt för mig.
Jag har nog alltid velat vara kvar i skolan. Under mina år som jag har jobbat har jag
hunnit med alterneringsledigt och haft en längre sjukledighet. Båda de gångerna så
tänkte jag som så här att nämen nu har jag ju min chans att fundera att skulle jag vilja
studera nå mera, eller skulle jag vilja byta, men jag har nog längtat tillbaka till skolan
så det är nog det som är rätt för mig.
33

Jag känner mig kompetent och professionell i mitt yrke och därför skulle jag inte vilja
byta yrke. Det är det jag kan och det är mitt hantverk, att jobba i skolan. Just nu tycker
jag att jag har jättebra arbetsmiljö och det är både det fysiska och gemenskapen, det
tycket jag är riktigt bra. På grund av det känner jag inte heller något behov av att byta
varken arbetsplats eller yrke. Jag skulle kunna tänka mig att byta yrkesområde. Det
är något jag skulle kunna tänka mig men inte något som jag funderar på. Men nog
tror jag att jag skulle kunna jobba med andra saker.
Det var lite av slumpen som jag fick jobb. Jag blev färdig med studierna mitt i
vårterminen och bodde då redan i min hemkommun, där min man jobbade. Min man
visste om en lärare som skulle gå i pension. Så jag ringde dit bara och sa att hej att
jag finns att hur skulle det vara. På den vägen blev det bara, så jag har egentligen inte
sökt så väldigt många jobb. Det var nästan brist på behöriga lärare förr eller så där
att man fick lätt jobb då. Jag tänkte inte så mycket på om jag var förberedd för
arbetslivet efter studierna. I och med att jag kom mitt i en termin och ett färdigt koncept
på något vis så var det nog att ta över. Jag minns att jag följde med ganska många
dagar med den här klassläraren sen innan hon gick i pension. Så jag halkade som på
något sätt in på ett bananskal där. Jag minns att det var en ung lärare som hade slutat
på ett ganska tråkigt sätt på den där skolan. Så jag kände faktiskt lite så där press på
mig, jag behövde vara duktig. Men jag fick hemskt mycket uppmuntran, kanske de var
uppmärksamma på ett annat sätt när det igen kom en ny person att de förstod att kolla
upp vissa saker och att saker och ting fungerade.
De första åren som klasslärare kändes nog jättetunga. Det fanns ju ingen rutin hos
mig, jag måste ju som gräva igång allting från början. Så jag ödslade jättemycket tid
på att planera och det fanns inte alls det här digitala möjligheten på den tiden. Sedan
visste de ju inte i början då på skolan ens styrkor och svagheter. Man fick ju undervisa
lite ett och annat. Tills man som liksom hittade ens spår då som man tyckte att här
passar jag och det här är mina starka sidor. Jag brukar tänka att jag skulle nog aldrig
vilja göra om de där första åren. På något sätt då man också är nyutexaminerad så
har man ju också kanske en annan energi än när man blir lite äldre.
Klassläraryrket har aldrig varit någon sådan här passion som jag drömde om. Jag
kommer ihåg då jag tog studenten att vad som helst, men lärare tänker jag nu inte bli.
Jag tog ett mellanår och så på något sätt så märkte jag att det är nog de sakerna som
jag gör på min fritid. Jag höll på med scouting och var mycket med i församlingen och
var ledare på olika läger och det passade mig jättebra. Så varför inte, jag hade ju
ändå haft det ganska lätt för mig i skolan, och så blev det så. Jag hade kanske tänkt
mig ett yrke inom vården eller som trädgårdsmästare eller något sådant. Själv har jag
funderat på att läraryrket är ett högt värderat yrke. Som lärare känner du dig aldrig
onödig eller funderar varför finns vi. Oavsett vad det kommer för trender så man blir
inte ifrågasatt på det sättet.

34

Det bästa med läraryrket är då man har sin grupp och märker att man jobbar i samma
klang och att man kan samarbeta. Sen också det att man känner att nu känner jag
dessa och nu vet jag vad var och en behöver. Jag känner mig hemskt nöjd då både
vuxna och barn är trygga i gruppen. Det är även väldigt roligt att se då barnen gör
stora framsteg eller övervinner sig själva.
Jag kan tycka att läraryrket är jobbigt då det hela tiden är jättemycket bollar i luften
och att man lätt blir personligt engagerad, som kan ta mycket energi. Det finns också
stunder då man måste ta parti för någon elev som kanske har svårt eller på olika sätt
hamnar dit och då blir man själv också väldigt inblandad, så det kan vara ganska
tungt. Också stressen, att man inte kan ta den där pausen mitt i dagen utan att det
sitter som i ett. Jag är nog alltid helt slut efter en arbetsdag är slut, skulle behöva
lägga mig ner alltid och sova en stund för att orka ladda om för nästa pass.
Jag tycker att arbetsgemenskapen alltid varit jättebra där jag jobbat. Skulle jag må
dåligt på jobbet så kanske man är mera benägen att se sig omkring att finns det andra
arbetsplatser som skulle locka. Fastän lönen kanske inte är flått och så här, den
kommer varje månad och den är inte… den påverkas inte mycket av konjunkturer eller
så här, utan ganska stadig inkomst om man säger så.
Som klasslärare tycker jag att man ska ha möjlighet att påverka sitt jobb. Man ska
inom ramarna få själv göra vissa val och känna att man är tillfrågad i vissa frågor.
Sen tycker jag att man också ska kunna fortbilda sig i det man är intresserad av, det
tycker jag är viktigt.
Man kan också stiga in i sitt lärar-jag och kanske inte behöva skämmas över att det
kanske inte alltid rimmar med hurudan jag är där hemma i soffan. Jag tycker att man
får ha en lärarroll. Jag lärde mig också mycket av att se mig omkring vilka lärare
beundrar jag när man är där på jobbet. Sådana lärare som jag märkte att eleverna
tyckte om och som jag tyckte uppnådde bra saker.
För mig är arbetsgemenskapen viktigt för god arbetstillfredsställelse. Det är nog
jätteviktigt med trevliga kollegor. Det lönar sig att vara måna om dem och kanske inte
ta dem förgivet och att man alltid försöker se allihopa och uppmärksamma alla fast
man kanske jobbat jättetätt med någon. Det gäller egentligen hela skolans personal
och inte bara lärarkollegor. Man ska vara trevlig mot de som jobbar i köket och med
städning och så här. Och kanske försöka behandla alla väldigt lika i sitt sätt hur man
bemöter dem fint, och får fint tillbaka då också.
Omständighet
Jag har nu jobbat 19 år som klasslärare, med några pauser för föräldraledighet.
Oftast trivs jag nog med mitt jobb, det gör jag nog. Har jag haft en stökigare grupp

35

eller att eleverna inte har kommit överens med varandra, då har det varit jobbigt. Men
oftast trivs jag nog riktigt bra. Efter att jag blev klar med studierna sökte jag genast
alla möjliga klasslärarjobb. Jag fick sedan jobb i en skola som jag hade vikarierat
ganska mycket i.
Mitt livsskede påverkar nog att jag fortsatt jobba som lärare. Så länge jag har egna
barn som går i skola och bor hemma så är det nog jättebra att vi alltid har ledigt på
samma gång. Det är väldigt praktiskt. Jag anser också att mitt jobb är fritt, jag kan
själv bestämma över mina arbetstider när man gör saker och ting. För det mesta
försöker jag jobba i skolan för att inte behöva ta hem jobbet. Sen så trivs jag också
väldigt bra med de kollegor jag har, de bidrar nog till att det är roligt att jobba. Lönen
tycker jag inte är den största drivfaktorn till att jag vill jobba som lärare. Men fina
utrymmen att jobba i tycker jag piggar upp och gör att det blir roligare att gå till
jobbet.
Jag kände mig nog redo att komma ut i arbetslivet efter att jag blev klar med studierna.
Nog satte jag jättemycket tid på jobbet det första året och liksom ville förbereda mig
väl och det tog massor av tid. Det här med att reda ut bråk mellan elever var jag
kanske inte lika förberedd på då jag kom ut i arbetslivet, men själva undervisningen
joo och hur man planerar lektioner. Jag trivdes jättebra med kollegerna jag jobbade
med och fick hjälp av dem. Det var nog roligt att jobba som lärare. Men nog satt jag
många sena kvällar och planerade, jag hade ju ingen familj då så på det viset kan man
tänka att hur skulle man ha hunnit med det.
Mitt yrkesval påverkades lite av att min mamma också jobbade som lärare. Sedan
tycker jag även om att vara med barn. Jag har syskonbarn som jag fått ta hand om
och så har jag varit scoutledare och kanske liksom känt då att det här skulle passa mig
och jag har roligt att vara med barn. Efter gymnasiet hade jag inte tänkt söka till
klasslärare, utan kanske mera fysioterapeut eller något sådant. Sedan var det kanske
min studiehandledare som tyckte att det kanske var bortkastat att gå gymnasiet och
sedan inte gå vidare till en högskola. Så kanske han påverkade mig att tänka om.
Mestadels känner jag nog att jag valt rätt yrke. Ibland har jag nog funderat om man
faktiskt ska orka hålla på med det här tills pensionen, men sen så… just nu trivs jag
nog riktigt bra igen. Det kan ju hända att man sen börjar tänka när man börjar närma
sig 60 att man nog blir trött, för det är ju mycket ljud runt hela tiden och så där. Jag
tänker att man får ta ett år i taget och se. På samma gång tänker man också att ska
man byta så är det ju lite sent att byta sen då man är så gammal.
Det bästa med läraryrket är kontakten med barnen samt kollegerna. Liksom det här
att träffa folk och att se då barn lär sig saker och väcka deras intresse. Det är nog det
bästa.

36

Jag kan tycka att det är jobbigt att reda ut bråk mellan elever. Också om föräldrarna
blandar sig i det så ser de inte annat än sitt eget barn, då kan det vara svårt och sådant
som lämnar på som jag funderar på hemma. Det är svårt att lämna det och stänga av
arbetsdagen på det viset. Sen har det ju också förstås kommit mera pappersarbete, det
ska dokumenteras massor. Det som jag trivs bäst med är ju själva undervisningen och
inte behöva fokusera på allt runtomkring. Jag kan känna att det finns så mycket runtom
som tar tid och man känner att man kanske inte riktigt hinner med allt så bra, som
man skulle vilja.
Jag skulle kunna tänka mig att byta yrkesområde om jag skulle hitta något jag skulle
vilja ha. Speciellt ett tag skulle jag kunna tänka mig att jobba med något annat, det är
väl alltid bra tycker jag. Jag har lite drömt om att jobba på någon resebyrå eller
planera resor. Men då kommer familjen emot och det är så jättebra med de arbetstider
jag har som lärare. Jag får ha ledigt på samma gång som mina barn, och därför har
jag kanske inte riktigt tagit itu med tanken att byta ännu. Skulle mitt nuvarande jobb
kännas jobbigt och motigt så skulle jag nog börja överväga att byta. Men då ska det
vara roligt det jag byter till.
Jag tycker att det är viktigt att man trivs på sitt jobb. För att göra ett bra jobb så
behöver man tycka om det man gör. Sen är det också viktigt med en bra ledning som
litar på en och som man ändå kan gå till om det är något man behöver hjälp med.
Jag tror att äldre och yngre lärare kan dela med sig av sin kunskap och kanske planera
tillsammans. Det kan vara till stor fördel om man t.ex. jobbar på en större skola. Jag
minns att jag hade jättebra hjälp av andra kolleger när jag började jobba. Vi var
faktiskt två lärare i samma klass så att vi som undervisade tillsammans och det var
nog toppen som ny lärare. Sen måste man också helt enkelt dra en gräns att man som
lärare inte behöver vara perfekt, man lär sig på vägen och tar lite i gången.

Sammanfattning
Klasslärarutbildningen har också enligt följande tre respondenter varit bra, vilket också
togs upp bland de som inte jobbar som klasslärare i dag. Ingen av de respondenter som
intervjuades anser att utbildningen varit ödslande av tid. I båda grupperna nämns
ledningen som en viktig del av trivsel i arbetet. Med en god ledning anser alla
respondenter att arbetstrivseln höjs.
Av de respondenter som jobbar som klasslärare i dag kunde alla medge att de någon
gång funderat på att byta yrke. Det är ingen av respondenterna som genast kunde tänka
sig att byta, men alla har funderat på det. Kontakten med eleverna och att se eleverna
lyckas är något som respondenterna upplever som en drivkraft i arbetet. Även olika
37

livsskeden och en professionalitet i sitt yrke har fått respondenterna att fortsätta jobba
som klasslärare. Andra osaker till att respondenterna fortsatt jobba som klasslärare är
omgivningen lärarna jobbar i. En ny och fräsch skola är viktigt för trivsel i arbetet
enligt de som jobbar som klasslärare i dag. Kontakten med övrig personal och stöd
från dem är även en orsak till att de fortsatt jobba som klasslärare.

38

5 Diskussion
I diskussionskapitlet sammanfattas resultaten från studien och ger samtidigt en
koppling till studiens teoridel. I metoddiskussionen behandlas för- och nackdelar med
den valda metoden i den här studien. Slutligen ges förslag på fortsatt forskning inom
ämnet.

5.1 Resultat
Syftet med denna studie är att undersöka arbetstillfredsställelse hos utbildade
klasslärare. Kvalitativ forskningsintervju har valts som metod i denna undersökning.
Det insamlade datat består av tre intervjuer med utbildade klasslärare som i dag jobbar
inom yrket och tre intervjuer med utbildade klasslärare som jobbar med annat i dag.
Utbildade klasslärare som jobbar med annat i dag
En respondent i denna undersökningen ansåg sig inte utvecklas i sin profession som
lärare. Läraryrket var ett yrke som ganska långt handlade om samma sak, tyckte
respondenten. Respondenten vill ständigt känna en utveckling i det hen gör och därför
lockade inte läraryrket mera. I likhet med Heikonen m.fl. (2017) undersökning om
byte av yrke är den personliga utvecklingen i arbetet en bidragande orsak till varför
lärare väljer att byta yrke. Respondenten hade aldrig jobbat som lärare en längre tid
men visste att läraryrket inte kunde utveckla den professionella utvecklingen i
arbetslivet. Den professionella utvecklingen i arbetslivet kan också vara något som
bara upplevs bland vissa människor som viktigt. Denna respondent är väldigt öppen
för framtida arbetskarriär och kan tänka sig att jobba inom varierande branscher. Det
betyder inte att alla känner att de behöver utvecklas ständigt. Det kan vara väldigt
varierande från person till person hur man upplever sin professionella utveckling.
Denna olikhet kan jämföras med personlighet som nämndes i teorikapitlet.
Personlighet betyder att människor har olika egenskaper, unika känslor och beteenden
(Mieli.fi). En annan orsak till att respondenten inte valde att jobba som lärare efter
studierna var att hen redan hade ett jobb. Samma orsak kunde identifieras hos en annan

39

respondent i denna studie. Båda respondenterna hade redan ett jobb före de blev klara
med studierna, vilket inverkade på yrkesvalet.
Två av respondenterna har jobbat som klasslärare antingen en längre tid eller under en
kortare period. Båda dessa respondenter upplevde läraryrket som stressande bland
annat i form av extra arbete med att reda ut saker. Respondenten som arbetade en
längre tid som lärare blev till slut så stressad att hen behövde tid för att återhämta sig.
Under den tiden kunde respondenten konstatera att läraryrket påverkade
respondentens hälsa negativt. Det var en bidragande orsak till att respondenten valde
att byta yrke till något som hen inte behövde uppleva lika stressande. Båda
respondenterna som upplevde läraryrket stressande har efter byte av yrke kunnat
konstatera att det nuvarande yrket är mera givande och intressant. Det som är
gemensamt för två av tre respondenter är att de har jobbat som klasslärare under en
tid. De har alltså jobbat som klasslärare och valt att byta till något annat. Dessa två
respondenter har inte heller något behov av att återgå till läraryrket. Det som är
intressant är att respondenten som inte jobbat som klasslärare kunde tänka sig att någon
gång jobba som det i framtiden. Detta kan bero på att respondenten inte jobbat som
lärare och upplevt hur läraryrket i verkligheten fungerar.
En gemensam faktor bland utbildade klasslärare som jobbar med annat och de som
fortfarande jobbar som klasslärare är ledningens inverkan på deras arbetstrivsel och
arbetstillfredsställelse. I båda grupperna togs ledningen upp som en viktig del av hur
de anställda mår på arbetsplatsen. Chans (2019) undersökning om ledarskap och
arbetstillfredsställelse visar att ett gott ledarskap på arbetsplatsen höjer anställdas
arbetsglädje och arbetstrivsel.
Är det bra att lärare byter yrke? Av ekonomiska orsaker är det inte bra att lärare byter
yrke. Lärare behövs för att barnen ska lära sig och utöka sin kunskap. Det är inte heller
bra om många lärare byter yrke eftersom den allmänna bilden på läraryrket kan
försämras och yrket blir mindre attraktivt. Detta kan betyda att det utbildas för få lärare
och lärare blir en bristvara i vårt land. Att lärare byter yrke har också positiva
konsekvenser. För individen kan det vara rätt beslut att byta yrke för att exempelvis
höja sin arbetsmotivation eller förebygga psykisk ohälsa. Om en lärare inte trivs med
sitt arbete kan det ha konsekvenser på eleverna och den omgivning läraren arbetar i.
40

Välmående är en viktig del av människans liv och om dåliga arbetsförhållanden bidrar
till försämrat välmående kan byte av yrke vara rätt beslut. Det finns både postiva och
negativa konsekvenser till byte av yrke. Mestadels handlar de postiva konsekvenserna
om individens välmående. Utbildade mentorer ute i skolorna kunde vara ett sätt att
motverka förlusten av lärare eller ett sätt att stöda lärare som känner att yrket är tungt.
Mentorsprogrammet Verme är ett exempel på program där lärare på kort tid utbildar
sig till mentorer för att stöda lärare runtom i finländska skolor.

Utbildade klasslärare som i dag jobbar som lärare
Resultaten visar att alla respondenter är öppna för att byta yrke, men alla är i olika
skeden. En respondent vill fortsätta jobba som lärare på grund av livsskedet med egna
barn som fortfarande bor hemma. Detta betyder att respondenten och barnen har ledigt
på samma gång, vilket leder till att yrket känns rätt i nuläget. Utöver det känner
respondenten också att läraryrket är väldigt fritt och man får själv bestämma om sina
arbetstider. Lönen är inte största drivfaktorn för att vilja jobba som lärare. Men en ny
fin arbetsmiljö piggar upp och bidrar till att arbetet känns roligare. En annan
respondent vill fortsätta jobba som lärare för att hen känner att det är hens hantverk
och känner sig professionell inom yrket. Även denna respondent nämner arbetsmiljön
som en viktig del av trivsel i arbetet. Båda respondenterna tycker att kollegerna hjälper
till att öka arbetstrivseln. Den sista respondenten är väldigt öppen för framtiden. Hen
brinner inte med öppen låga, men är inte helt omotiverad i arbetet. Respondenten anser
sig inte behöva vara bunden till yrket och ser på framtiden med öppna armar. Intressant
är också att respondenten tror att byte av yrke kan leda till att man blir bättre som
lärare, vilket bevisar respondentens öppenhet för fortsatta karriär.
I resultaten framkommer att alla respondenter som jobbar som klasslärare i dag kunde
tänka sig att byta yrke i något skede. Dock fanns det ingen av dessa respondenter som
genast kunde tänka sig byta yrke. För respondenterna kändes det väldigt öppet inför
framtida arbetskarriär. Två av tre respondenter hade drömmar om vilket yrke de gärna
skulle byta till om de inte jobbade som lärare, vilket visar på en öppenhet för framtiden.
Enligt Blomqvist m.fl. (2008, s. 36–37) forskning kring läraryrket är det 36 procent av
utbildade klasslärare som jobbar inom andra yrken eller inom utbildningssektorn men
41

med andra uppgifter. Samtidigt som respondenterna kunde tänka sig att byta yrke har
ingen av dem aktivt funderat på att byta. Alla tre respondenter vill fortsätta jobba som
lärare, åtminstone tills vidare.
Resultaten visar att alla respondenter trivs med sitt arbete, men två av tre nämner också
att det finns sådant som känns tungt i arbetet. Stökigare grupper och personlig stress
har enligt respondenterna varit en bidragande orsak till att arbetet stundvis känns tungt.
En av respondenterna har funderat på att byta yrke men har alltid längtat tillbaka till
skolan och då konstaterat att det är rätt yrke för hen. Alla respondenter anser att
elevkontakten och kollegerna är det bästa med läraryrket. Respondenterna tycker att
det är roligt att jobba med barn och se då de gör framsteg inom olika ämnen i skolan.
En annan viktig orsak till trivsel i arbetet enligt respondenterna är en bra ledning. Detta
är något som även kan identifieras i de resultat som framkommer bland respondenterna
som inte jobbar som klasslärare i dag. Resultaten överensstämmer med Skaalvik och
Skaalvik (2010) samt Fransson och Morberg (2001) som båda lyfter fram att ledningen
har en viktig roll att skapa trivsel bland de anställda och stöda dem i arbetet.
I resultaten framkommer att två av respondenterna är öppen för framtida arbetskarriär.
I berättelsen bekvämlighet har respondenten blivit bekväm i sin roll som lärare, men
upplever att framtiden är öppen för nya utmaningar inom arbetslivet. I berättelsen
omständighet är respondenten i ett livsskede där barnen ännu bor hemma och
arbetstiderna som klasslärare passar väl in med privatlivet. Efter att barnen flyttat ut
kunde respondenten tänka sig att byta yrke och därför visar hen på en öppenhet för
framtiden. Det är intressant hur olika respondenterna upplever öppenhet inför
framtiden. Olika orsaker inverkar på hur respondenterna ser på fortsättningen. I
berättelserna om utbildade klasslärare som bytt yrke finns det respondenter som bytt
yrke pga. öppenhet. Det finns öppenhet bland respondenter som valt att byta yrke och
de som valt att stanna. Resultaten visar att de flesta respondenter i den här studien inte
stressar över sina arbetsmöjligheter. Det finns öppenhet bland respondenterna som
visar att man kan byta yrke men är inte något som nödvändigtvis behöver vara aktuellt
för tillfället.

42

Sammanfattning
Det är en hemsk tanke att lärare byter yrke, samtidigt som det också förebygger att
lärare stannar i yrket och utsätter utomstående för fara. Från ett ekonomiskt perspektiv
är det dåligt att lärare byter yrke, eftersom man länge utbildat lärare och satsat pengar
på själva utbildningen. I resultaten framkom också att alla lärare kunde tänka sig att
byta yrke. Det här kan bero på att arbetslivet handlar om annat också än att arbeta. En
person behöver trivas på sitt arbete för att känna att det är något man vill göra nästan
dagligen. Resultaten tyder på att arbetet inte enbart handlar om att utföra det jobb man
har utan även känna att man trivs med det man gör.
I teorikapitlet togs personlighet och temperament upp som orsaker till hur hälsan
upplevs av lärare. Alla människor har inte samma sätt att reagera på situationer och
agerar på olika sätt. Det skulle vara intressant att vid intagning till lärarutbildningen
testa hur sökanden exempelvis reagerar på stressiga situationer. Det här skulle också
kanske ge en bild hos den sökande om utbildningslinjen är lämplig för personens
temperament och personlighet. En sådan situation kunde minska att personer går
lärarutbildningen och sedan inte jobbar som lärare efter examination. De som går
lärarutbildningen och sedan väljer att inte jobba som lärare söker sig ändå till arbeten
där det förekommer människokontakt, det här visar även resultaten i den här studien.
Lärarutbildningen innehåller pedagogiska studier och kan eventuellt vara en orsak till
att människor går utbildningen trots att själva arbetet som lärare inte känns relevant.

5.2 Metod
Syftet med studien är att undersöka arbetstillfredsställelse hos utbildade klasslärare.
Studien speglar klasslärare som i dag jobbar som lärare och utbildade klasslärare som
jobbar med annat i dag. Det som mest intresserar mig är varför utbildade klasslärare
jobbar med annat i dag. Jag vill också veta varför klasslärare fortsatt att jobba inom
området. Totalt har sex personer intervjuats till studien, varav tre jobbar som
klasslärare i dag och tre jobbar med annat i dag. Undersökningen utgår från den
kvalitativa forskningsansatsen med narrativa drag. Som datainsamlingsmetod har
kvalitativa intervjuer använts, eftersom jag vill ta del av människans egna upplevelser
av sin arbetstillfredsställelse.
43

I studien intervjuades sex personer, vilket var ett lämpligt antal respondenter för att få
svar på de forskningsfrågor som ställts i denna studie. Ett större antal respondenter
kunde ha utvecklat svaren mera och gett större variationer och likheter i resultaten. För
en mindre forskning var det tillräckligt med sex respondenter. Gillham (2008, s. 79)
poängterar att antalet intervjupersoner inverkar på stödet förklaringarna får,
modifikationer och utvidgningar. Då man känner att man når till en punkt då
förklaringar är få och inte mera viktiga kan man välja att sluta.
Med kvalitativa intervjuer upplever jag att jag fått svar på de forskningsfrågor som
ställts. Semi-strukturerade intervjuer användes för att undersöka arbetstillfredsställelse
bland utbildade klasslärare, vilket gav en djupgående uppfattning av respondenternas
upplevelser. I en semi-strukturerad intervju är svaren öppna och fokuset ligger på den
intervjuade som framför synpunkter (Denscombe, 2016, s, 266). Semi-strukturerade
intervjuer i denna forskning innebar att jag följde intervjufrågorna som planerat men
ställde följdfrågor vartefter jag ville ha mera information eller utförligare svar. Efter
att data hade samlats in och skulle bearbetas kunde jag konstatera att flera följdfrågor
kunde ha ställts under intervjutillfällena. Datat kunde ha gett en djupare förståelse av
respondenternas upplevelser om jag hade givit flera följdfrågor. Det går också att
ifrågasätta tiden från då intervjuguiden konstruerades tills den användes i
intervjusituation. Mera tid för bearbetning av intervjuguiden och frågorna kunde ha
lett till mera utförliga och innehållsrika svar.
I denna studie valdes respondenterna delvist slumpvist, delvist selektivt. Valet av
respondenter som jobbar som lärare i dag var menat som ett slumpvist urval genom att
kontakta en rektor. Från den skolan fick jag två frivilliga respondenter till intervjuerna.
Respondenterna var ganska lik varandra, därav valde jag att kontakta den sista
respondenten selektivt för att få en variation bland respondenterna. Eftersom det inte
går att kontakta en skola för att hitta utbildade klasslärare som jobbar med annat i dag
blev det ett selektivt urval för att hitta respondenter till den kategorin. Det selektiva
urvalet kan ha en viss påverkan på resultaten, men genom handplockning kan jag även
få variation bland intervjuerna, vilket jag var ute efter. Enligt Trost (2010, s. 137) vill
man i en kvalitativ studie få en så stor variation som möjligt och inte många likartade

44

intervjuer. Till största del har urvalet av respondenter i denna studie valts selektivt,
men även ett slumpvist urval har använts.
Eftersom jag inte kunde utföra intervjuerna ansikte mot ansikte som det var planerat,
skedde intervjutillfällena via video- och ljudsamtal. Tack vare digitaliseringen och den
utveckling teknologin har uppnått i dag kunde intervjuerna göras via skärm. Olika
plattformar användes för intervjuerna och respondenterna fick tycka till om vilken
plattform som passade dem bäst. Genom att använda både ljud och video kändes
intervjuerna verkliga och kunde jämföras med ansikte mot ansikte intervjuer. Gillham
(2008, s 125) nämner att en del av kommunikationen skalas bort via ljudupptagning,
t.ex. tonläge, tempo, betoningar och kroppsspråk. Ett problem som kan uppstå med
ljudinspelning är uppfattningen av vad som sägs om man inte gör transkriberingen
direkt efter intervjun (Gillham, 2008, s. 126). Jag gjorde transkriberingen av
intervjuerna direkt intervjuerna var utförda. Detta underlättade sedan analysen av
datat. Under analysprocessen kunde jag konstatera att jag inte mindes alla detaljer från
intervjuerna. Det var tacksamt att kunna gå tillbaka till de transkriberade versionerna
för att återge intervjuerna och sådant som hade glömts bort. Transkriberingsfasen ökar
även trovärdigheten för denna studie.
Videosamtalet kan ha haft en viss effekt på respondenternas beteende under intervjun.
Gillham säger att effekten är svår att uppskatta och kan variera mycket från person till
person (Gillham, 2008, s. 127). Det är svårt att säga om respondenterna kände sig
bekväma eller inte med videosamtal, vilket kan ha påverkat resultaten och den
information respondenterna gav. Vidare handlar det också om hur respondenterna är
som personer. Kvale och Brinkmann (2014, s. 207) poängterar att det inte existerar
ideala intervjupersoner.
De slutgiltiga svaren på de forskningsfrågor som formulerats i denna studie leder till
en hög trovärdighet. Intervjufrågorna är formulerade så att de ger svar på
forskningsfrågorna utan att styra intervjusvaren. Enligt Trost (2010, s. 134) kan läsaren
själv avgöra om intervjumaterialet är trovärdigt. Förekommer det t.ex. många
påståendefrågor kan trovärdigheten bli begränsad. I denna studie anser jag att
intervjufrågorna är formulerade väl för att få svar på forskningsfrågorna, utan att styra
intervjusvaren. Eftersom respondenterna fått information om bland annat

45

konfidentialtet och om hur svaren kommer att behandlas, skapar det en trygg miljö för
respondenterna. Det borde vara en självklarhet att hålla sig till den utlovade
konfidentialiteten. Citat som kan avslöja respondentens identitet ska inte förekomma i
avrapporteringen. (Trost, 2010, s. 129). I avrapporteringen använde jag citat från
respondenterna men tog samtidigt i beaktan att inte använda citat som kunde avslöja
identiteten hos respondenterna. Jag valde att skala bort en del av det material jag samlat
in för att inte bryta mot den överenskomna konfidentialiteten.
I analysfasen användes narrativt sätt att bearbeta intervjuutskrifterna. Enligt
Denscombe (2016) handlar berättelser mycket om hur de fungerar. Uppmärksamheten
riktar sig ofta in på innebörden som berättelserna meddelar, kommunikativa grepp
berättaren använder eller hur berättelsen är kopplad med det kulturella och historiska.
(Denscombe, 2016, s. 403.) Syftet med denna studie är att undersöka
arbetstillfredsställelse hos utbildade klasslärare. Den narrativa analysen i denna studie
handlar om att försöka hitta innebörd i det som berättelserna försöker förmedla.
Narrativ ansats anser jag vara lämplig i denna typ av forskning som involverar
människor. Denscombe (2016, s. 402) betonar att mänsklig involvering är ett kriterie
för att det betraktas som ett narrativ. Genom att använda den narrativa ansatsen har jag
kunnat återberätta respondenternas berättelser, vilket enligt mig är ett värdefullt sätt
att ta del av andra människors upplevelser.
Det finns tidigare forskning om ämnet jag valt i denna studie. Varför jag valde att
forska mera kring ett ämne som redan har forskats om är för att jag vill veta mera om
varför lärare lämnar yrket samt personligen ta del av berättelser. De forskningar jag
hittat inom ämnet har ofta utförts med kvantitativ metod och enkäter. Därav valde jag
även intervju som datainsamlingsmetod. Det som förvånade mig i resultaten var hur
vanligt det var bland dagens lärare att kunna byta yrke. De lärare som intervjuades var
väldigt öppna inför framtiden och kunde tänka sig att byta yrke i något skede, vilket
jag inte hade funderat över under planeringsfasen och valet av ämne.

5.3 Förslag på fortsatt forskning
I denna forskning kom det fram att alla respondenter som jobbar som klasslärare i dag
kunde tänka sig att byta yrke. Tidigare forskning visar att 35 procent av lärare har
46

funderat på att byta yrke (Heikonen m.fl., 2017, s. 257). Det vore intressant att forska
vidare i om detta är vanligt förekommande bland klasslärare i Finland. Flera
undersökningar

om

detta

kunde

hjälpa

bland

annat

arbetsgivare

och

utbildningsstyrelsen att främja lärares arbetstillfredsställelse. Mera kunskap om ämnet
skulle ge idéer om vad som kunde utvecklas inom utbildningssektorn nu och i
framtiden. Forskning kring samma tema kunde göras som en kvantitativ studie för att
få en bredd av respondenter och en större översikt över klasslärarnas upplevelser av
att byta yrke. Ett annat genomförande kunde göras med kvalitativ studie, liknande som
denna forskning men med flera respondenter.
Med tanke på att denna forskning inte innefattar allt för många respondenter kunde
man i fortsatt forskning kring temat utvidga antalet respondenter. Istället för att
fokusera på två grupper kunde en fortsatt forskning om endast klasslärare som jobbar
med annat vara en intressant vinkling. Då skulle man få en bredare kunskap om varför
utbildade klasslärare väljer att jobba inom någon annan bransch.

47

Litteratur
Airila, A. Hakanen, J. Punakallio, A. Lusa, S. & Luukkonen, R. (2012). Is work
engagement related to work ability beyond working conditions and lifestyle
factors?. International Archives of Occupational and Environmental Health.
85, 915-925.
Arbetskyddsförvaltningens webbtjänst. (2015). Förändrad arbetsförmåga. Hämtad
05 mars 2020, från: https://www.tyosuojelu.fi/web/sv/arbetshalsa-ocholycksfall/foretagshalsovard/forandrad-arbetsformaga
Arbetskyddsfövaltningens webbtjänst. (2019). Arbetsmiljö. Hämtad 19 augusti 2020,
från: https://www.tyosuojelu.fi/web/sv/arbetsforhallanden/arbetsmiljo
Arnolds-Granlund, S-B. 2009. Beyond the obvious. Åbo, Finland. [Citerad:
3.10.2019] Hämtad: Doria:
http://www.doria.fi/bitstream/handle/10024/47203/ArnoldsSol.pdf?sequenc
e=3
Blomqvist, B. Keihäs, P. Hansén, S-E. & Wikman, T. (2008). Att välja eller välja
bort läraryrket. Manliga klasslärares karriärval. Pedagogiska fakulteten,
Vasa.
Börjesson, M. (2003). Diskurser och konstruktioner – En sorts metodbok. Lund:
Studentlitteratur.
Chan, S. (2019). Participative leadership and job satisfaction: The mediating role of
work engagement and the moderating role of fun experienced at work.
Leadership & Organization Development Journal, 40 (3), 319–333.
Crossman, A. & Harris, P. (2006). Job Satisfaction of Secondary School Teachers.
Educational Management Administration & Leadership, 34 (1), 29-46.
Denscombe, M. (2016). Forskningshandboken. För småskaliga forskningsprojekt
inom samhällsvetenskaperna. Lund: Studentlitteratur.
Eliasson, A. (2013). Kvantitativ metod från början. Lund: Studentlitteratur.
Elliott, J. (2005). Using Narrative in Social Research: Qualitative and Quantitative
Approaches. London: Sage.
Fejes, A. & Thornberg, R. (red.). (2015). Handbok i kvalitativ analys. Stockholm:
Liber.
Fransson, G. & Morberg, Å. (red.). (2001). De första ljuva åren – lärarens första tid
i yrket. Lund: Studentlitteratur.

48

Gillham, B. (2008). Forskningsintervjun. Tekniker och genomförande. Lund:
Studentlitteratur.
Hakanen, J. (2017). Arbetshälsoinstitutet. Arbetstagare som omformar sitt arbete
mår bättre. Hämtad 29 november 2019, från: https://www.ttl.fi/sv/arbetstagaresom-omformar-sitt-arbete-mar-battre/
Heikonen, L. Pietarinen, J. Pyhältö, K. Toom. A. & Soini, T. (2017). Early career
teachers’ sense of professional agency in the classroom: associations with
turnover intentions and perceived inadequacy in teacher-student interaction.
Asia-Pasific Journal of Teacher Education, 45 (3), 250–266.
Hufvudstadsbladet. (2017). Lärarnas arbetsbörda växer – Sophia blev utmattad och
bytte bana. Hämtad 22 oktober 2020, från: https://www.hbl.fi/artikel/lararnasarbetsborda-vaxer-sophia-blev-utmattad-och-bytte-bana-2/
JHL. (u.å.). Arbetarskydd och arbetshälsa. Hämtad 19 augusti 2020, från:
https://www.jhl.fi/sv/arbetsliv/basinformation/arbetarskydd-och-arbetshalsa/
Johansson, A. (2005). Narrativ teori och metod. Med livsberättelsen i fokus. Lund:
Studentlitteratur.
Kaufmann, G. & Kaufmann, A. (2005). Psykologi i organisation och ledning. Lund:
Studentlitteratur.
Kersaint, G. Lewis, J. Potter, R. & Meisels, G. (2007). Why teachers leave: Factors
that influence retention and resignation. Teaching and Teacher Education, 23
(6), 775794.
Kvale, S. & Brinkmann, S. (2009). Den kvalitativa forskningsintervjun. Lund:
Studentlitteratur.
McInerney, D. Korpershoek, H. Wang, H. & Morin, A. (2018). Teachers’
occupational attributes and their psychological wellbeing, job satisfaction,
occupational self-concept and quitting intentions. Teaching and Teacher
Education, 71, 145–158.
Me naiset. (2019). Peruskoulun opettaja, onko mielessäsi alan vaihto? Vastaa
kyselyyn. Hämtad 2 december 2019,
från: https://www.menaiset.fi/artikkeli/ihmiset-ja-ilmiot/tyo-ja-raha/yli-300opettajaa-kertoo-nyt-miten-aarirajoilla-monissa
Mieli.fi. (u.å.). Millainen luonne olen?. Hämtad 24 augusti 2020, från:
https://mieli.fi/fi/mielenterveys/itsetuntemus/millainen-luonne-olen
Nyyti.fi. (2016). Temperament. Hämtad 24 augusti 2020, från:
https://www.nyyti.fi/sv/opiskelijoille/information/temperament/

49

OAJ. (2018). Arbetslivsbarometern 2017. Hämtad 05 december 2019,
från: https://www.oaj.fi/sv/aktuellt/nyheter-ochpressmeddelanden/2018/arbetslivsbarometern-2017/
OAJ. (2020). Undersökningsresultat om arbetsförhållandena inom
utbildningssektorn. Hämtad 06 mars 2020, från: https://www.oaj.fi/sv/varbransch/arbetshalsa/undersokningsresultat-om-arbetsforhallandena-inomutbildningssektorn/#slutsats-6
OAJ. (u.å.) Läraryrket. Hämtad 20 augusti 2020, från: https://www.oaj.fi/sv/varbransch/lararyrket/
Olsson, H. & Sörensen, S. (2007). Forskningsprocessen. Kvalitativa och kvantitativa
perspektiv. Stockholm: Liber.
Roness, D. (2011). Still motivated? The motivation for teaching during the second
year in the profession. Teaching and Teacher Education, 27, 628–638.
SCB. (2017). 6 av 10 utbildade kan tänka sig återvända till yrket lärare. Hämtad 2
december 2019, från: https://www.scb.se/hitta-statistik/statistik-efteramne/utbildning-och-forskning/befolkningens-utbildning/analyser-ochstatistik-om-befolkningens-utbildning/pong/statistiknyhet/larare-utanfor-yrket/
Skaalvik, E. M., & Skaalvik, S. (2010). Teacher self-efficacy and teacher burnout: A
study of relations. Teaching and Teacher Education, 26, 1059–1069.
Skott, C. (red.). (2004). Berättelsens praktik och teori – narrativ forskning i ett
hermeneutiskt perspektiv. Lund: Studentlitteratur.
Tjora, A. (2012). Från nyfikenhet till systematisk kunskap. Kvalitativ forskning i
praktiken. Lund: Studentlitteratur.
Trost, J. (2010). Kvalitativa intervjuer. Lund: Studentlitteratur.
Työturvallisuuskeskus. (u.å.). Turvallinen ja terveellinen työympäristö. Hämtad 19
augusti 2020, från:
https://ttk.fi/tyoturvallisuus_ja_tyosuojelu/tyoturvallisuuden_perusteet/tyoymp
aristo
WHO. (2017). Protecting workers’ health. Hämtad 30 juli 2020, från:
https://www.who.int/news-room/fact-sheets/detail/protecting-workers'-health
WHO. (u.å.). Occupational health. Stress at the workplace. Hämtad 30 juli 2020,
från: https://www.who.int/occupational_health/topics/stressatwp/en/
Åbo Akademi. (2019). Verme2. Hämtad 02 november 2020, från:
https://www.abo.fi/centret-for-livslangt-larande/pedagogik-ochlararfortbildning/verme%C2%B2/

50

Bilagor
Bilaga 1: Intervjufrågor (utbildade klasslärare som jobbar med annat)

Intervjuguide - Forskningsfråga 1
Vad får utbildade klasslärare att jobba inom annat yrkesområde?
Bakgrundsinformation
 Berätta vem du är.
 Vad har du för utbildning?
 Hur länge sen är det du tog din pedagogie magisterexamen?
 Vad arbetar du med i dag?
 Hur länge har du arbetat?
 Berätta, hur har du trivts med ditt arbete.
Efter examination






Berätta om hur det var då du sökte jobb efter att du blev klar med studierna?
Hur tänkte du om att komma ut i arbetslivet?
Berätta om en tidpunkt då du kände att läraryrket inte var för dig? När?
Vad kände du om att jobba som lärare efter examination?
Berätta vad som fick dig att byta yrkesområde.

I dag
Vad har du tagit med dig från lärarstudierna?
Hur har valet av yrke känts i efterhand?
Vad tänker du om att jobba som lärare i dag? Varför? Varför inte?
Vilka yttre faktorer har bidragit till att du inte valt att jobba inom läraryrket?
Vilka?
 Vad är det bästa med yrket du valt i dag?
 Ser du utmaningar i ditt nuvarande yrke? Vilka?





Nu har vi bland annat pratat om varför du valt att byta yrkesområde och hur byte av
yrkesområde bidragit till var du är i dag. Är det något annat som du skulle vilja lyfta
fram om arbetstillfredsställelse i yrket?
Vad skulle du ge för råd åt en ny utexaminerad klasslärare som är osäker om sitt
yrkesval?
Är det något annat du vill tillägga, något du kom att tänka på under intervjun?

51

Bilaga 2: Intervjufrågor (verksamma klasslärare)

Intervjuguide - Forskningsfråga 2
Vilka orsaker gör att utbildade klasslärare fortsätter jobba inom sitt
yrkesområde?
Bakgrundsinformation
 Berätta vem du är.
 Vad har du för utbildning?
 Hur länge sen är det du tog din pedagogie magisterexamen?
 Vad arbetar du med i dag?
 Hur länge har du arbetat?
 Har du arbetat på olika skolor?
 Berätta, har du trivts med ditt arbete.
Efter examen





Vilka jobb inom skolan sökte du efter att du blev klar med studierna?
Hur beredd kände du att du var att komma ut i arbetslivet efter din examen?
Hur kändes det att jobba som lärare?
Berätta vad som fick dig att jobba som lärare.

I dag
Hur har valet av yrke känts i efterhand?
Vad är det bästa med läraryrket?
Vad är det sämsta med läraryrket?
Skulle du kunna tänka dig att byta yrkesområde?
Vilka orsaker skulle bidra till byte av yrkesområde? / Vilka orsaker skulle bidra
till att du inte skulle byta yrkesområde?
 Vilka yttre orsaker bidrar till att du vill jobba som lärare?






Nu har vi bland annat pratat om varför du valt att jobba som lärare och hur du upplever
läraryrket. Är det något annat som du skulle vilja lyfta fram om arbetstillfredsställelse
i läraryrket?
Vad skulle du ge för råd åt en ny utexaminerad klasslärare som är osäker på sitt
yrkesval?
Är det något annat du vill tillägga, något du kom att tänka på under intervjun?

52

