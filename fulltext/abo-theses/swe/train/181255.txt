Nordiska cybersäkerhetsstrategier
En jämförande studie av de nordiska ländernas nationella
cybersäkerhetsstrategier

Avhandling pro gradu
Fakulteten för samhällsvetenskaper och
ekonomi
Offentlig förvaltning
Åbo Akademi
Christian Jämsén, 1801005
Handledare: Nina Tynkkynen
Våren 2021

ÅBO AKADEMI – FAKULTETEN FÖR SAMHÄLLSVETENSKAPER OCH EKONOMI

Ämne: Offentlig förvaltning
Författare: Christian Jämsén
Arbetets titel: Nordiska cybersäkerhetsstrategier - en jämförande studie av de nordiska
ländernas nationella cybersäkerhetsstrategier
Handledare: Nina Tynkkynen
Under det senaste decenniet har allt mer uppmärksamhet fästs vid nationell informations- och
cybersäkerhet. Såväl inom EU som globalt har en stor mängd stater under de senaste tio åren
antagit olika lagar och strategier för att bättre kunna svara på de nya hot som en allt mer
teknik- och nätbaserad omvärld utsätter det moderna samhället för. Även de nordiska
länderna har sedan över 10 år tillbaka utverkat sina första cybersäkerhetsstrategier och
uppdaterat dem efter hand som behov uppstått.
Syftet med studien är att analysera hur de fem nordiska ländernas cybersäkerhetsstrategier
skiljer sig åt och hur skillnaderna formuleras och tar sig uttryck i tyngdpunkter och
målsättningar. Vidare är syftet att granska hur strategierna anknyter till det valda teoretiska
ramverket och hur väl strategierna tagit viktiga avväganden och frågeställningar i beaktande,
som anses höra till välavvägda och välformulerade nationella cybersäkerhetsstrategier.
Kontexten för studien är nordisk. Studiens design är jämförande och utnyttjar tematisk
innehållsanalys för att jämföra de nordiska nationella cybersäkerhetsstrategierna med
varandra. Källmaterialet utgörs av de fem nordiska ländernas offentligt tillgängliga och
senaste nationella cybersäkerhetsstrategier.
Redan en första snabb genomläsning av strategierna ger för handen att det förekommer
skillnader mellan strategierna. De tydligaste skillnaderna handlar om utformning och de sätt
som strategierna är skrivna på. De synligaste och mest övergripande skillnaderna i
strategierna förekommer antagligen just på grund av de olika nationella utgångslägena och de
olika läsargrupper man velat nå med publikationerna. Detta i sin tur kan antas ha påverkat
betoningen av olika helheter i strategierna. Några få centrala frågor har inte alls berörts i tre
av de totalt fem studerade strategierna. Trots skillnaderna, verkar de nordiska ländernas
cybersäkerhetsstrategier vara mer lika än de är olika. I regel har alla strategierna tämligen väl,
bortsett några få undantag, tagit ställning till de frågor som enligt de valda teoretiska
ramverken bör tas i beaktande, för att uppnå en välavvägd och välformulerad nationell
cybersäkerhetsstrategi.
Nyckelord: cyber, cybersäkerhet, informationssäkerhet, datasäkerhet, cybersäkerhetsstrategi,
strategi, nationell säkerhet, nationell cybersäkerhet, tematisk innehållsanalys, jämförande
design.
Datum: 2.5.2021
Sidoantal: 83

Innehållsförteckning
1 Inledning..................................................................................................................................5
1.1 Nationell säkerhet och nya utmaningar............................................................................6
1.2 Syfte och frågeställning....................................................................................................8
1.3 Tidigare forskning............................................................................................................9
1.4 Källor..............................................................................................................................13
1.4.1 Finland....................................................................................................................13
1.4.2 Sverige....................................................................................................................14
1.4.3 Norge......................................................................................................................15
1.4.4 Danmark.................................................................................................................16
1.4.5 Island......................................................................................................................17
2 Cybersäkerhet, strategier och förvaltning av cybermiljön.....................................................18
2.1 Om ”cyber” och ”cybersäkerhet”...................................................................................18
2.2 Om strategibegreppet.....................................................................................................20
2.3 Om nationella cybersäkerhetsstrategier..........................................................................22
2.4 Om förvaltning och ansvar i cybermiljön.......................................................................24
3 Teori och metod......................................................................................................................27
3.1 De tre teoretiska ramverken...........................................................................................27
3.1.1 Den nationella cybersäkerhetens fem dilemman....................................................28
3.1.2 Tre perspektiv på cybersäkerhet.............................................................................31
3.1.3 Den nationella cybersäkerhetens mandat................................................................34
3.2 Metod och analys av materialet......................................................................................37
3.2.1 Forskningsdesign och forskningsstrategi................................................................37
3.2.2 Datainsamling, -bearbetning och analys.................................................................38
4 Nordiska cybersäkerhetsperspektiv........................................................................................42
4.1 Allmän överblick över perspektiven i de studerade strategierna....................................42
4.2 Det statliga perspektivet.................................................................................................44
4.3 Det nationella perspektivet.............................................................................................46
4.4 Det internationella perspektivet......................................................................................47
5 Nordiska cybersäkerhetsdilemman........................................................................................50
5.1 Allmän överblick över dilemmana i de studerade strategierna......................................50

5.2 Åsiktsfrihet mot politisk stabilitet..................................................................................51
5.3 Ekonomisk stimulans mot högre säkerhet......................................................................52
5.4 Dataskydd mot utbyte av information............................................................................53
5.5 Modernisering av infrastruktur mot skydd av kritisk infrastruktur................................54
5.6 Den privata sektorn mot den offentliga sektorn.............................................................54
6 Nordiska cybersäkerhetsmandat.............................................................................................57
6.1 Allmän överblick över cybersäkerhetsmandaten i de studerade strategierna.................57
6.2 Cyberbrottsbekämpning.................................................................................................58
6.3 Cyberdiplomati och förvaltning av Internet...................................................................59
6.4 Militära cyberfrågor.......................................................................................................60
6.5 Skydd av kritisk infrastruktur och nationell krisberedskap............................................61
6.6 Underrättelseverksamhet................................................................................................62
6.7 Forskning........................................................................................................................63
6.8 Koordinering..................................................................................................................64
6.9 Skydd och utbyte av information...................................................................................65
7 Slutsatser................................................................................................................................66
7.1 Diskussion......................................................................................................................67
7.2 Avslutning.......................................................................................................................75
Litteratur....................................................................................................................................79

Tabellförteckning
Tabell 1: Förvaltningsaktörer i cybermiljön.......................................................................................25
Tabell 2: Matris över policyimplementeringsperspektiv.....................................................................32
Tabell 3: De teoretiska ramverken för nationella cybersäkerhetsstrategier.......................................39
Tabell 4: Komparationsmatris över förekomst och betoning av de tre perspektiven i
cybersäkerhetsstrategierna.................................................................................................................43
Tabell 5: Komparationsmatris över förekomst och betoning av de fem dilemmana i
cybersäkerhetsstrategierna.................................................................................................................50
Tabell 6: Komparationsmatris över förekomst och betoning av mandaten i de nordiska
cybersäkerhetsstrategierna.................................................................................................................57

Figurförteckning
Figur 1: Betoningar på cybersäkerhetsperspektiv i de nordiska cybersäkerhetsstrategierna............43
Figur 2: Betoningar på dilemmana i de nordiska cybersäkerhetsstrategierna..................................51
Figur 3: Betoning av mandaten i de nordiska cybersäkerhetsstrategierna........................................58

1

Inledning
Känslan av trygghet har också rubbats med nya digitala metoder. Vare sig det gäller
riksdagen eller uppgifter om personers hälsa, ger ordet ”dataintrång” ett alltför harmlöst
intryck. Cyberattackerna hotar säkerheten, de är attacker mot individer, attacker mot hela
samhällsordningen. Vi måste kunna avvärja dem bättre, även internationellt.
Republikens president Sauli Niinistö, nyåsrstal 2021(Niinistö 2021)

Under det senaste decenniet har allt mer uppmärksamhet fästs vid informations- och
cybersäkerhet. Såväl inom EU som globalt har en stor mängd stater under de senaste tio åren
antagit olika lagar och strategier för att bättre kunna svara på de nya hot som en allt mer
teknik- och nätbaserad omvärld utsätter det moderna samhället för. För att effektivt kunna stå
emot nätvärldens skadliga händelser måste samhället öka sin resiliens, definiera nya sätt att
reagera och motverka de skadliga händelser, som den nya tekniken för med sig samt att hitta
nya samarbetsformer såväl mellan myndigheter som med den privata sektorn. Nationella
cybersäkerhetsstrategier har

under de senaste 10 åren etablerat sig som sedvanliga

styrredskap i försöket att svara på de nya utmaningarna en allt mer sammanlänkad
nätinfrastruktur fört med sig. Trots att de nationella strategierna i regel lyfter fram liknande
frågor, förekommer det fortfarande en betydande variation vad gäller nationella prioriteringar,
betoningar och konceptualisering av utmaningarna (Cordey & Dewar 2019). Vidare verkar det
förekomma en betydande skillnad mellan vad som förstås med de olika begreppen som är
kopplade till ”cyber” i största allmänhet och ”cybersäkerhet” i synnerhet.
De fem nordiska länderna har länge gjort nära samarbete, har liknande samhällen, kultur och
lagstiftning. Trots detta förekommer det även skillnader mellan de nordiska länderna. Island,
Danmark och Norge är Nato medlemmar medan Finland och Sverige inte är det. Danmark,
Sverige och Finland är EU medlemmar medan Norge och Island inte är det. Norge och Island
tillhör den Europeiska ekonomiska gemenskapen. Alla de nordiska länderna har publicerat
nationella cybersäkerhetsstrategier. Strategierna ska ge riktning åt ländernas insatser inom
området och erbjuda en samlad syn på hur de nordiska samhällena ska möta de utmaningar
den nya sammankopplade tekniken fört med sig.
En snabb genomläsning av strategierna ger för handen det i dessa förekommer en hel del
likheter men även olikheter. En del av olikheterna beror direkt på strategiernas struktur och
5

utformning samt vilka målgrupper vart och ett land velat tilltala. Andra olikheter beror
antagligen på den nationella betoning länderna velat ge de enskilda frågorna. Mot denna
bakgrund är det intressant att närmare se på vilka skillnaderna mellan de olika nordiska
cybersäkerhetsstrategierna är och hur väl de tagit centrala frågor och avvägningar i beaktande.

1.1 Nationell säkerhet och nya utmaningar
I dagens högteknologiska värld är det få saker som inte är uppkopplade till Internet på ett eller
annat sätt. Det gäller såväl hemelektronik som flygplan, fabriksanläggningar, elnät och
vattenförsörjning. En del funktioner och service är mindre och en del mer avgörande för ett
fungerande modernt samhälle. I närhistorien finns det redan gott om exempel på att det är
möjligt att bryta sig in i och ta kontroll över diverse hemelektronik, flygplan och nationella
elnät. Två allvarligare exempel är från år 2015 och 2016 då troligen ryska aktörer lyckades
bryta sig in ukrainska elkraftverk och avbryta elproduktionen (Schneier 2013; The Wired
2016; BBC News 2017). Det senare fallet genomfördes med ett skadeprogram som kallas
CrashOverride och som klassats som ett militärt cybervapen (Schneier 2013).
Den första cyberattacken som bevisligen men indirekt dödat en människa inträffade i
september år 2020 då ett sjukhus i Düsseldorf utsattes för ett utpressningsskadeprogram som
satte sjukhusets kritiska digitala resurser ur bruk. Dödsfallet anses vara en olycklig och icke
planerad bieffekt av cyberangreppet, men visar på vår digitaliserade omgivnings svagheter på
ett skrämmande sätt (Helsingin Sanomat 2021). År 2017 utsattes den globala logistikjätten
A.P. Møller-Maersk för en omfattande cyberattack, närmare bestämt ett stort angrepp av
skadeprogrammet NotPetya som förlamade så gott som hela det globala bolagets verksamhet
och krävde omfattande rengörings- och återinstallationsåtgärder på företagets IT-infrastruktur.
Attacken på Maersk tros vara ett misstag, där Møller-Maersk blivit ett olyckligt sidooffer, i en
räcka cyberoperationer som kunnat spåras till konflikten mellan Ukraina och Ryssland (The
Wired 2018). I december år 2020 uppdagades ett stort dataintrång riktat mot centrala
myndigheter och ministerier i USA. Dataintrånget tros allmänt vara en underrättelseoperation
utförd av Ryssland (Helsingin Sanomat 2020a). Iran har varit skådeplatsen för omfattande
cyberoperationer. Den mest kända är antagligen fallet från 2010 då skadeprogrammet Stuxnet
lyckades förstöra den iranska urananrikningsanläggningen Natanz anrikningscentrifugar.
6

Operationen antas allmänt ha varit utförd av Israel och USA som en operation avsedd att
förhindra och försvåra Irans väg till att bli en atomvapenmakt (Blakemore 2012a; Haaretz
2019). Även i Finland har en rad allvarliga cyberangrepp skett. Under år 2020 uppdagades ett
dataintrång i Psykoterapiföretaget Vastaamos patientdatabas som följdes av en rad
utpressningsförsök av såväl företaget som patienterna, vars data läkt (Helsingin Sanomat
2020b). I slutet av 2020 uppdagades ett dataintrång i den finska riksdagens e-post omgivning,
som misstänks vara spioneri (Yle 2021).
Angrep över nätet kan även vara politiskt kopplade och används som verktyg vid sidan av
t.ex. politisk aktivism eller traditionell krigföring (DeNardis 2014). Presidentvalen i USA år
2016 var till exempel mål för många sorters cyberoperationer (BBC News 2016; Reuters
2018). Den finska skyddspolisen lyfte i sin årsredovisning från år 2020 fram att tyngdpunkten
på underrättelseverksamhet och spioneri klart har övergått till digitala omgivningar (SUPO
2020). Vidare lyfter den finska polisen i sin verksamhetsberättelse från år 2020 fram att
cyberbrottsligheten i sina olika former markant har ökat under granskningsperioden (POHA
2021). I sin hotbildsutvärdering från oktober 2020 lyfte det federala regeringsdepartementet
Departement for Homeland Security (DHS) fram statligt kopplade cyberhot, cyberkriminalitet
och cyberbetonade påverkningsförsök för att undergräva den amerikanska demokratin som
verkliga och möjliga hotbilder (Department for Homeland Security 2020).
Från

ett

säkerhetsperspektiv

ger

cybermiljön

möjligheter

till

nya

asymmetriska

påverkningsmöjligheter och hot i en allt högre grad (Limnéll, Majewski & Salminen 2014).
Med en proportionellt sett liten insats är det möjligt att göra stor skada. Med asymmetriska
påverkningsmöjligheter och hot menas att en aktör använder sig av okonventionella medel för
att uppnå sitt mål. Strategin går ut på att åstadkomma största möjliga hoteffekt med minsta
möjliga insats (Försvarshögskolan 2020; Wedin). Asymmetriska strategier används ofta av
aktörer som resursmässigt är underlägsna sin motståndare. Som exempel kan nämnas
terroristiska gärningar statsstyrda hybridoperationer eller klart styrda och målinriktade försök
till informationspåverkan (Harris 2014). Stater är allt mer oroade över att terroristgrupper
utvecklar en förmåga att attackera kritisk infrastruktur i cybermiljön och på så sätt skapa
allmän oro (Awan 2012). Cybermiljön har även öppnat dörrarna för hybridstrategier där
asymmetriska påverkningsmöjligheter och hot används vid sidan av konventionella d.v.s.
7

symmetriska militära strategier. USA till exempel har redan länge integrerat sin traditionella
militära operativa verksamhet med nyare cybermetoder. De nya metoderna användes för
första gången fullskaligt i kriget mot Irak år 2003 till år 2011. Till den nya militära strategin
hörde bland annat att genomföra olika sorters cyberattacker som t.ex. dataintrång och aktiv
digital underrättelseverksamhet, för att stöda den militära verksamheten i området (Harris
2014).
Ju mer informationsresurser finns uppkopplade till nätet desto lättare, billigare och således
lönsammare blir det för stater och kriminella att utveckla färdigheter för att genomföra olika
sorters skadliga cyberoperationer. I det moderna samhället är nationell och ekonomisk
säkerhet samt yttrandefrihet mycket långt beroende av hur säker cybermiljön i sin helhet är.
En stats förmåga att säkra cybermiljön är en förutsättning för dess förmåga att idka global
handel, att sköta grundläggande statliga uppgifter, även militär verksamhet inkluderat
(DeNardis 2014).

1.2 Syfte och frågeställning
Syftet med studien är att analysera hur de fem nordiska ländernas cybersäkerhetsstrategier
skiljer sig åt och hur skillnaderna formuleras och tar sig uttryck i tyngdpunkter, målsättningar
och samarbetsformer samt hur dessa anknyter till det valda teoretiska ramverket. Ramverket
baserar sig på de ”tre perspektiven”, ”fem mandaten” och ”fem dilemmana” presenterade i
National cyber security framework manual (Klimburg 2012) och kan anses vara triviala för
en välavvägd nationell cybersäkerhetsstrategi (se nedan kapitel 3).
En första genomläsning av strategierna ger redan för handen att förekommer skillnader mellan
strategierna. De första och tydligaste skillnaderna handlar om utformning och sätt som de
olika strategierna är skrivna på. Redan denna observation ger för handen att de olika
strategierna betonar olika saker. Trots det första intrycket om skillnader, är hypotesen i denna
studie att de nordiska ländernas cybersäkerhetsstrategier är mer lika än de är olika. På grund
av sitt kulturella förflutna, sitt beroende av omvärlden och geografiska läge har de fem
nordiska länderna mer gemensamt än saker som skiljer dem åt. Från denna utgångspunkt
torde skillnaderna i strategierna sist och slutligen vara tämligen små och främst bero på de
enskilda ländernas egna lägen och utvecklingsnivå i frågan om cybersäkerhet.
8

De centrala frågorna som studien försöker svara på är följande:
1. Hurdana skillnader förekommer det i hur de olika strategierna betonar det statliga,
nationella och internationella perspektiven (de tre perspektiven)?
2. Hurdana skillnader förekommer det i hur de olika strategierna betonar de fem
huvudsakliga

mandaten

underrättelseverksamhet,

(militära
skyddande

cyberfrågor,
av

kritisk

cyberbrottsbekämpning,

infrastruktur

och

nationell

krisberedskap, cyberdiplomati och förvaltning av Internet) och de tre tvärgående
mandaten (skydd och utbyte av information, koordinering och forskning)?
3. Hurdana

skillnader

förekommer

det

i

hur de

olika

strategierna

betonar

cybersäkerhetens fem dilemman (åsiktsfrihet mot politisk stabilitet, ekonomisk
stimulans mot mot högre säkerhet, dataskydd mot utbyte av information,
modernisering av infrastruktur mot skydd av kritisk infrastruktur, privat sektor mot
den offentliga sektorn)?
4. Hur väl tar de nordiska strategierna ställning till de centrala element (perspektiven,
mandaten och dilemmanen) som enligt Hatahway & Klimburg, Luiijf & Healey och
Klimburg & Healey (Klimburg 2012) utgör kärnan till välformulerade och välavvägda
cybersäkerhetsstrategier?
Studien granskar och jämför de fem nordiska ländernas senaste cybersäkerhetsstrategier.
Strategierna har utgivits mellan åren 2015-2019 och således begränsas studien till de nämnda
åren. Studien tar inte heller i beaktande olika nationella kompletterande strategier eller
styrdokument som t.ex. Norges internationella cybersäkerhetsstrategi (ICSS_NO 2017) eller
Sveriges handlingsplan för cybersäkerhet för åren 2019-2022 (MSB 2019).

1.3 Tidigare forskning
Det förekommer en begränsad mängd forskning, studier och texter kring cybersäkerhet i
allmänhet och cybersäkerhetsstrategier i synnerhet, om hur den utformats och uppfattats i
nationell kontext genom tid. I detta kapitel lyfts endast de för denna studie centralaste
studierna och deras betoningar gällande cybersäkerhet och cybersäkerhetsstrategier fram.

9

I Strategier för informasjonssikkerhet - En komparativ studie av strategiarbeidet i Norge,
USA, Australia og EU ges en översikt i hur cybersäkerhetsstrategier utformats i de undersökta
områdena och hur de påverkat säkerhetsarbetet. Studien är en av de första komparativa studier
gällande nationella informationssäkerhetsstrategier. Studien slutsats var att de olika nationella
strategier betonar olika saker, nivåer och problem. I USA har säkerhetsutmaningarna setts som
federala medan de i Norge mer setts som sektorsmässiga. Den sektorsmässiga fragmenterade
ansvarssplittringen ser studien som något problematiskt i en helhet där samverkan och
koordinering är viktigt (Gulichsen, Hoff, Sørli, Hagen & Nystuen 2003). Johnsen (2015) har
granskat hur den norska cybersäkerhetsstrategin jämför sig med övriga EU-länders strategier
och USA. Studien hävdar att det trots den norska strategins omfattning, finns områden som
kräver uppmärksamhet. Strategin borde bättre positionera sig till övriga nationella strategier
och de hotbilder som lyfts fram i dem. Vidare borde begreppsdefinitioner ses över för att
bättre sammanjämka den norska strategin med övriga strategier och på detta sätt lägga
grunden för ett djupare internationellt samarbete. Studien låter förstå att sammanjämkande av
de mentala modellerna som strategierna vill kommunicera, bygger grunden för en gemensam
förståelse

som i sin tur är grunden för ett djupare internationellt samarbete. Studien

argumenterar även för en omdefinition av begreppet cybersäkerhet för att bättre ta i beaktande
fysiska säkerhetsaspekter och hot (Johnsen 2015).
I studien Nineteen National Cyber Security Strategies jämförs 19 länders nationella
cybersäkerhetsstrategier med varandra. Studien pekar såväl på gemensamma nämnare som
svagheter i strategierna. Syftet med studien har varit att hjälpa länderna att utforma bättre och
mer välformulerade cybersäkerhetsstrategier. Studien hittade i jämförelsen fyra olika
utgångspunkter för utvecklandet av strategier. De tre huvudsakliga utgångspunkterna var 1)
ekonomi 2) nationell säkerhet och 3) militärt försvar. Vidare pekar studien på samma
begreppsliga svagheter i strategierna som Gulichsen m.fl. gjort tidigare. Studien hävdar i
likhet med den tidigare norska studien att begreppsliga olikheter

i strategierna hänger

samman med vad som förstås med cybersäkerhet och således även det internationella
samarbetet kring temat. Begreppsförvirring kan leda till missförstånd såväl internationellt som
nationellt (Luiijf, Besseling & Graaf 2013).

10

I studien Protection of critical infrastructure in national cyber security strategies granskas
hur skydd av kritisk infrastruktur behandlats i cybersäkerhetsstrategierna. Studien har i sin
helhet granskat 86 olika strategier med målet att hitta likheter för att kunna uppnå globalt
konsensus

vad

beträffar

förståelse

och

skydd

av

kritisk

infrastruktur

i

cybersäkerhetskontexten. Studien stöder sig till stora delar på Luiijf, Besseling och De Graafs
(2013) tidigare artikel, men påpekar samtidigt att de tidigare studierna inte lyckats komma
fram med egentliga och användbara komparativa redskap för att studera nationella
cybersäkerhetsstrategier. För studien utvecklades en egen komparationsmetodik (Izycki &
Colli 2019).
I artikeln Motives behind Cyber Security Strategy Development: A Literature Review of
National Cyber Security Strategy har 54 staters cybersäkerhetsstrategier kartlagts i en
litteraturöversikt. Syftet med studien har varit att bättre förstå utvecklandet av nämnda
strategier som ett politiskt fenomen. Studien har genom deskriptiv kodning sökt svar på motiv
bakom utvecklandet av nationella cybersäkerhetsstrategier. Studien lyckade hitta tre
huvudmotiv: 1) nationell säkerhet, 2) lagstiftningsmässiga behov och 3) politiska motiv.
Enligt studien är cybersäkerhetsmotiv faktorer som leder till formulerandet av en nationell
cybersäkerhetsvision och innehåller förutbestämda förhållanden, antaganden och bakgrunder
som i slutändan leder till unika formuleringar i cybersäkerhetsstrategierna (Azmi, Tibben &
Win 2016).
Studien Cyber Security Strategies - An Overview är en överblicksartikel som jämför ett antal
olika

cybersäkerhetsstrategier

med

varandra.

Enligt

studien

är

en

nationell

cybersäkerhetsstrategi ett verktyg för att uppnå ett gemensamt definierat nationellt mål.
Strategin ska inte alltså betraktas som ett självändamål i sig. Utvecklandet av en nationell
cybersäkerhetsstrategi är en utmanande uppgift som kräver betydlig koordinering mellan olika
samhälleliga aktörer. Studien hävdar att trots strategierna olikheter, har de visat sig vara
effektiva redskap för stater att hantera cyberrelaterade risker och hot (Martin 2015).
The Evolution of German Cybersecurity Strategy granskar processen bakom Tysklands
cybersäkerhetsstrategis utformning genom två och ett halvt decennium. Enligt studien har den
tyska cybersäkerhetsstrategin utvecklats från en preventiv civil strategi till en omfattande

11

helhet

som inkluderar strategiska militära aspekter. Studien lyfter fram att trots den

omfattande utvecklingen, saknar den tyska strategin fortfarande klara strategiska principer och
prioriteringar (Schallbruch & Skierka 2018).
I National Cyberdefense Policy Snapshots granskas hur nationella cybersäkerhetspolicyer
korsar cyberförsvarspolicyer genom att jämföra åtta olika länder med varandra. Meningen
med publikationen är att erbjuda en större förståelse för hur cybersäkerhetspolicyer hänger
samman med nationella säkerhetspolicyer. Publikationen lyfter fram problematiken kring
cybermiljöns begreppsdefinitioner och de därtill hörande utmaningarna som även tangeras i
denna uppsats. Studien hävdar att

det trots likheterna mellan cybersäkerhetens och

cyberförsvarets olika nationella strategier förekommer grundläggande skillnader och
prioriteringar mellan de olika områdena (Cordey & Dewar 2019).
I Cybersecurity in the EU: Threats, frameworks and future perspectives granskas
cybersäkerhetsfältet ur ett EU-perspektiv. Studien lyfter fram utmaningar med gemensamma
begreppsdefinitioner inom EU-kontexten och granskar de cyberrelaterade hot som format
EU:s cybersäkerhetsstrategi. Studien granskar även de utmaningar EU:s medlemsstater står
inför, då det gäller att formulera gemensam cybersäkerhetspolicyer på unionsnivå och relatera
dessa till EU:s bredare globala kontext. Största utmaningarna inom EU utgörs av
medlemsländernas väldigt olika ingångsnivåer vad beträffar teknisk utveckling och
cybersäkerhet samt en bred oenighet kring EU:s vidare säkerhets- och försvarsambitioner.
Studien konstaterar även att Nato:s operativa och strategiska överlägsenhet i frågor som som
berör säkerhet och försvar, är utmaningar som även avspeglas på EU nivå (Giantas &
Liaropoulos 2019). Nato:s Cooperative Cyber Defence Centre of Excellence (CCDCOE) har
i publikationen National cyber security framework manual lyft fram olika teoretiska ramverk
som hjälper till att förstå den nationella cybersäkerhetens olika nivåer och utmaningar inom
den offentliga policyformuleringens kontext. De olika delstudierna i publikationen tar upp
områden och frågor som måste tas i beaktande då nationella cybersäkerhetsstrategier
utformas. Manualen fungerar som en handbok och målar upp den nationella cybersäkerhetens
ramar för de nationer som funderar på att utforma eller revidera sina nationella
cybersäkerhetsstrategier (Klimburg 2012).

12

1.4 Källor
De fem nordiska ländernas färskaste cybersäkerhetsstrategier utgör källmaterialet för denna
studie. I detta kapitel kommer de nordiska ländernas cybersäkerhetsstrategier och deras
utveckling i korthet att presenteras.
Utvecklingen inom de fem länderna har skett i lite olika takt, vilket betyder att en del länder
redan hunnit förnya sina strategier en eller flera gånger. Alla ländernas strategier förutom den
isländska strategien finns tillgängliga som fullständiga tryck på engelska och på respektive
nationalspråk. Islands strategi finns som helhet publicerad endast på isländska. En
sammanfattad version finns att tillgå på engelska.
Redan en ytlig granskning av strategierna ger för handen att det förekommer skillnader mellan
dem såväl i betoningar som övrig utformning. I denna studie har de nordiska ländernas
engelskspråkiga versioner studerats och jämförts med varandra.

1.4.1 Finland
Finlands första cybersäkerhetsstrategi godkändes år 2013 och ersattes med en ny uppdaterad
strategi år 2019. Enligt 2013 års strategi är statsmaktens centrala uppgifter att sörja för
säkerheten i samhället. Vidare måste de samhällskritiska funktionerna kunna garanteras i alla
situationer. Strategin lyfter fram att Finland i egenskap av ett informationssamhälle är
beroende av att datanäten och datasystemen fungerar. Finland är mycket sårbart för störningar
som riktas mot denna grundläggande infrastruktur. I strategin fastslås centrala
verksamhetsmål, med vilkas hjälp nya cybersäkerhetsutmaningar kan bemötas. Strategin
hänvisar till Finland säkerhetsstrategi från år 2012 och de principer som där fastställts för
tryggandet av kritiska funktioner i Finland. De kritiska funktionerna är den statliga ledningen,
internationell verksamhet, den nationella försvarsförmågan och den inre säkerheten, centrala
funktioner för ekonomi, central nationell infrastruktur, befolkningens utkomstskydd och
handlingsförmåga samt mental kristålighet. I strategin skildras en vision, en handlingsmodell
och strategiska riktlinjer för cybersäkerheten. Strategin åtföljs av ett åtgärdsprogram som
innehåller

de

praktiska

åtgärder

som

förvaltningsområdena

och

aktörerna

har

beredningsansvar ansvarar för (NCSS FI 2013). Cybersäkerhetsstrategin från år 2013 lade
13

grunden för den nya strategin år 2019. Den förnyade strategin stöder sig på de allmänna
principer som styrde 2013 års strategi. Strategin förnyades på grund av det förändrade läget
såväl i den internationella som den nationella omgivningen. Enligt den nya strategin är
Finlands målsättning fortfarande att vara ett av de främsta länder inom området för
cybersäkerhet. Den förnyade cybersäkerhetsstrategin stöder sig även på den år 2017 förnyade
säkerhetsstrategin. I cybersäkerhetsstrategin har även EU:s cybersäkerhetsstrategi tagits i
beaktande. Den nya strategin står som grund för ett nytt nationellt utvecklingsprogram inom
området för cybersäkerhet. (NCSS FI 2019)

1.4.2 Sverige
Sverige godkände sin första formella nationella strategi för samhällets informations- och
cybersäkerhet är 2017. Den nationella strategin för samhällets informations- och
cybersäkerhet är ett uttryck för den svenska regeringens övergripande prioriteringar och syftar
till att utgöra en plattform för Sveriges fortsatta utvecklingsarbete inom området.
Huvudsyftena med strategin är att bidra till att skapa långsiktiga förutsättningar för samhällets
aktörer att arbeta effektivt med informations- och cybersäkerhet samt att höja medvetenheten
och kunskapen i hela samhället. Enligt strategin ska de strategiska lösningarna utvecklas
genom internationell samverkan och dialog kring förebyggande åtgärder, både inom EU och i
andra internationella organ. Strategin ser ett strukturerat och riskbaserat arbete med
informations- och cybersäkerhet som en viktig förutsättning för vidare digitalisering av
samhället, svensk tillväxt och konkurrenskraft, och en nödvändighet för att näringslivet ska
kunna utveckla och tillhandahålla konkurrenskraftiga varor och tjänster.
Huvudsyftet med strategin är att bidra till att skapa långsiktiga förutsättningar för samhällets
aktörer att arbeta effektivt med informations- och cybersäkerhet samt att höja medvetenheten
och kunskapen i hela samhället. Strategin omfattar därmed hela samhället, det vill säga
statliga myndigheter, kommuner och landsting, företag, organisationer och privatpersoner.
Strategin för samhällets informations- och cybersäkerhet har sin utgångspunkt i målen för
Sveriges säkerhet: att värna befolkningens liv och hälsa, samhällets funktionalitet, samt
förmågan att upprätthålla grundläggande värden som demokrati, rättssäkerhet och mänskliga
fri- och rättigheter. Den svenska informations- och cybersäkerhetsstrategin anknyter till såväl
14

till regeringens säkerhets- och digitaliseringsstrategier. Den nationella

säkerhetsstrategin

anger att Sverige aktivt ska värna nationella intressen och försvara dem närhelst de riskerar att
undermineras, inklusive mot de hot och risker som finns på det informationsteknologiska
området. Digitaliseringsstrategin anger att förutsättningarna i Sverige ska vara de bästa för
alla att på ett säkert sätt ta del av, ta ansvar för samt ha tillit till det digitala samhället. (NCSS
SE 2016)

1.4.3 Norge
Den år 2018 publicerade norska cybersäkerhetsstrategin är den fjärde i rad. Norges första
nationella strategi för digital säkerhet publicerades redan år 2003. Norge var således ett av de
första länderna i världen som utarbetat en nationell strategi inom området. I takt med att
hotbilderna förändrats och verksamhetsomgivningen utvecklats, har strategin tidigare
reviderats år 2007 och år 2012. Den nyaste strategin syfte är möta de utmaningar som följs av
en snabb och konsekvent digitalisering av det norska samhället. Vidareutvecklingen av
tidigare nationella strategierna baseras på behovet av ett stärkt samarbete mellan offentlig och
privat, civilt och militärt samt internationellt. Enligt strategin måste det vara säkert att
använda digitala tjänster. Privatpersoner och företag måste ha förtroende för den nationella
säkerheten, individuell välfärd och att demokratiska rättigheter skyddas i ett digitaliserat
samhälle. Strategins främsta målgrupp är såväl myndigheter som företag inom den offentliga
och den privata sektorn, inklusive de norska kommunerna. Strategin ska också sörja för att
individer erbjuds nödvändig kunskap och riskförståelse för att kunna använda modern teknik
på ett säkert sätt. Ansvaret för nationell digital säkerhet är fördelat på ett antal olika statliga
myndigheter. Myndigheterna kan inte själva lösa alla utmaningar cybermiljön för med sig.
Kritiska samhällsfunktioner och övriga nationella entiteter är beroende av digitala
infrastrukturer som ständigt ökar i omfattning och komplexitet. Långa och komplexa digitala
värdekedjor, som spänner sig över flera sektorer och nationella gränser, är en verklig
utmaning vid bedömning av digital sårbarhet. De digitala säkerhetsutmaningarna måste lösas
genom särskild tonvikt på samarbete och partnerskap mellan relevanta aktörer såväl nationellt
som internationellt. Utmaningarna måste lösas tillsammans och över invanda sektorsgränser,
så att alla intressenters säkerhetsbehov beaktas (NCSS NO 2017). Norge har även en skild

15

internationell cybersäkerhetsstrategi, som lägger speciell vikt på den internationella aspekten
(ICSS_NO 2017). Den internationella strategins viktigaste punkter finns upptagna i den
norska cybersäkerhetsstrategin från år 2017.

1.4.4 Danmark
Danmark presenterade sin första cybersäkerhetsstrategi år 2014. Med strategin tog den danska
regeringen ett viktigt steg mot att stärka det allmänna förtroende till att Danmark är ett säkert
land som även tryggar den digitala omgivningen (Centre for Cybersecurity, DK 2015). Målet
med den första strategin var i allmänhet att skapa en grundnivå för nationell cybersäkerhet
och i synnerhet att öka medvetenheten kring cybersäkerheten i samhället. Den senaste
strategin utgavs år 2018. Strategin

lyfter fram att förtroende för säkerheten av digitala

lösningar är avgörande för en fortsatt digital utveckling av det danska samhället. De digitala
lösningarna som välfärden och samhället bygger på måste vara skyddade mot utomstående
cyberhot. I och med den nya strategin ämnade den danska regeringen öka ambitionsnivån på
insatserna inom området för cybersäkerhet. I strategin understryks det att hotet från skadliga
cyberattacker inte helt kan elimineras, men att den danska regeringen genom den nya strategin
försöker trygga att det danska samhället även i fortsättning kan dra nytta av de tekniska och
ekonomiska möjligheter som cybermiljön erbjuder. Strategin identifierar en rad olika
samhällskritiska funktioner och konsekvenser sammanhängande med allvarliga cyberhot.
Inom alla samhällskritiska sektorer som energi, transport, telekommunikation, ekonomi, hälsa
och sjöfart måste ansträngningarna ökas för att en godtagbar cybersäkerhetsnivå kan uppnås i
Danmark. Ökad resiliensen i samhället ses som en komplex men viktig utmaning. Enligt den
danska strategin är en störningsfri drift av kritisk digital infrastruktur en förutsättning för att
det moderna samhället ska kunna fungera. Otillräckliga säkerhetsåtgärder och procedurer i
den digitala infrastrukturen kan innebära betydande konsekvenser för samhället. Moderna
cyberhot påverkar alla delar av samhället. Konsekvenserna kan variera men i de allvarligaste
fallen kan statlig säkerhet eller samhällets funktionsförmåga vara allvarligt hotat. I extrema
fall kan förluster av människoliv komma på fråga. Ett lyft av den nationella cybersäkerheten
är allas ansvar. Den danska strategin lyfter fram tre markörer i strategin som ska visa vägen

16

för de kommande fyra åren (2018-2021): 1) en trygg vardag för individer och företag 2) Ökad
kompetens 3) Klarare ansvar och riskbaserat säkerhetsarbete. (NCSS DK 2017)

1.4.5 Island
Det isländska inrikesministeriet utsåg år 2013 en arbetsgrupp vars uppgift var att utveckla en
nationell strategi för cybersäkerhet. Den isländska cybersäkerhetsstrategin publicerades år
2015. Enligt strategin ska Island ha en Internetkultur som är sund, främjar mänskliga
rättigheter, skyddar individer samt respekterar ekonomiskt frihet, välstånd och utveckling.
Cybersäkerhet bör vara en av de viktigaste hörnstenarna i isländskt ekonomiskt välstånd. Den
isländska cybersäkerheten ska enligt strategin vila på en grund av sofistikerad medvetenhet
om säkerhetsfrågor och relevant lagstiftning. Samtidigt måste Island ha förutsättningar att ta
itu med cyberbrottslighet, svara på cyberhot och vidta åtgärder för att förhindra spionage och
missbruk av personlig och kommersiell information. De viktigaste målen i strategin är att
Island nationellt ska kunna motstå cyberhot, ha ökad resiliens, ha uppdaterad och relevant
lagstiftning och kunna bekämpa cyberbrottslighet. Vidare är målsättningen att öka samarbetet
inom sfären för cybersäkerhet såväl nationellt som internationellt. Den isländska
cybersäkerhetsstrategin har kopplats samman med den nationella isländska säkerhetsstrategin.
(NCSS IS 2015).

17

2

Cybersäkerhet,

strategier och förvaltning av

cybermiljön
2.1 Om ”cyber” och ”cybersäkerhet”
Den omgivning som sammankopplar världen via ett digitalt nätverk har i modern kontext
kommit att kallas för ”cybermiljön” eller ”cyberomgivningen”, på engelska ”cyberspace”.
Cybermiljön är fortfarande en relativt ny, komplex, mångdimensionell och outforskad arena
och försöken att konceptualisera termer som ”cybermiljö” och ”cybersäkerhet” pågår
fortfarande (Giantas & Liaropoulos 2019).
Termen ”cyber” har använts i ett antal olika kontexter sedan mitten på 1800-talet, men har sitt
ursprung i forngrekiskan. Från och med 1940-talet blev termen ”Cybernetik” allmänt känd
genom Norbert Wiener. Wiener använde begreppet ”cybernetik” för att beteckna vetenskapen
om kontroll och kommunikation mellan det biologiska (djur) och det icke-biologiska
(maskiner) (Lehto 2015; Azmi & Kautsarina 2019). Under 1990-talet vann termen
”cyberrymd” fotfäste i den akademiska kontexten (Azmi & Kautsarina 2019).
Gemensamt för alla moderna definitioner är att de på ett eller annat sätt kopplar ihop den
digitala världen med den fysiska värld vi lever i. ”Cyber” i modern kontext syftar starkt på
den abstrakta och alternativa digitala verkligheten som uppstått och möjliggjorts av Internet
och datorer sammanlänkade med varandra samt med den fysiska verklighet människan lever i
(Blakemore 2012a; IGF 2018; Azmi & Kautsarina 2019). ”Rymd” i detta sammanhang kan
definieras som en virtuell miljö där mänsklig aktivitet möts. Cyberrymden kan i sin enkelhet
beskrivas som Internet i sin helhet medräknat all global media och alla digitala
kommunikationskanaler. Internet är cyberrymdens ryggrad via vilken mänsklig verksamhet
sammanlänkas med datasystem ägda av enskilda individer, företag, övriga organisationer och
stater (Blakemore 2012a).
Trots att prefixet ”cyber” i dagens läge används rätt allmänt, förekommer det skillnader i vad
som förstås med begreppet ”cyber” i allmänhet och ”cybersäkerhet” i synnerhet (Azmi &
Kautsarina 2019). Användningen av ordet ”cyber” har sakta vunnit mark under de senaste
18

decennierna inom ramen för det som kanske mer traditionellt kallats för informations- eller
datasäkerhet. Informationssäkerhet har traditionellt syftat till konfidentialitet, riktighet och
tillgänglighet då det gäller data och informationsteknik (Azmi & Kautsarina 2019). I dagens
kontext verkar den traditionella definitionen av informationssäkerhet alltför snäv för att
beskriva den sammanlänkade digitala helheten av möjligheter och hot som det moderna
samhället befinner sig i just nu.
Många stater definierar vad just de menar med begreppet ”cyber” in sina nationella
cybersäkerhetsstrategier (Lehto 2015). Fastän många aktörer, däribland enskilda EUmedlemsstater, har definierat och konceptualiserat cyber-relaterade termer utifrån sina egna
utgångspunkter, förekommer det inte någon enhetlig definition, gemensam delad förståelse
eller vision på EU-nivå (Giantas & Liaropoulos 2019).
I den finska ordlistan över cybersäkerhet definieras cybermiljön som en verksamhetsmiljö
sammansatt av en eller flera digitala datasystem (Sanastokeskus TSK ry 2018). Cybermiljön
(cyberspace) består av tre helheter 1) entiteter 2) interaktion 3) tillgångar. Entiteterna objekt
(maskiner, individer, organisationer, stater) som är sammanlänkade med varandra genom
cybermiljön. Eftersom entiteterna är sammanlänkade till varandra sker det även interaktion
mellan dem. Tillgångar är något värdefullt oberoende om de är virtuella (digitala) eller
befinner sig på gränsen mellan den virtuella och det fysiska (Azmi & Kautsarina 2019).
Cybermiljön

har

definierats

som

bestående

av

digitala

informations-

och

kommunikationssystem och otaliga nätverk sammankopplade med varandra och bildande en
enhetlig infrastruktur. Cybermiljön består enligt definitionen av informations- och
kommunikationsteknik, information och människan (Jansson & Sihvonen).
Till skillnad från land, hav och luft är cybermiljön ett av människan konstruerat utrymme med
komponenter som ändrar över tid. Klimburg och Mirtl (2012) konceptualiserar cybermiljön
som en miljö med fyra självständiga och distinkta lager av aktivitet. Det fysiska lagret
inkluderar all hårdvara som t.ex. datorer, satelliter, sensorer, lagringsmedia och övrig teknisk
utrustning. Det logiska lagret består av kod inkluderande programvara och protokoll som hör
till programvaran. Det innehållsmässiga lagret består av alla information som skapats, fångats
upp, lagrats och provocerats inom cybermiljön. Information i detta sammanhang kan förstås

19

som kunskap om objekt som fakta, händelser, saker, processer och idéer. Det innehållsmässiga
lagret innehåller information som lätt kan läsas och förstås av människan. Det sociala lagret
består av alla människor som använder och formar cybermiljön. Det sociala lagret inkluderar
såväl stater, organisationer som enskilda individer (Klimburg & Mirtl 2012).
Eftersom dagens sammanlänkade digitala teknik så starkt är sammankopplat med den fysiska
värld vi lever och således även påverkar vår fysiska liv, är vi tvungna att fästa allt mer
uppmärksamhet vid cybermiljöns säkerhet och de hot som cybermiljön för med sig. Händelser
i

cybermiljön kan han långt gående påföljder i den fysiska verklighet vi lever i.

Cybersäkerheten har kommit att bli en allt viktigare del av våra liv (Limnéll, Majewski &
Salminen 2014).
Den traditionella definitionen av cybersäkerhet har kritiserats för att inte i tillräcklig grad ta i
beaktande termen ”säkerhet”, här synonymt med engelskan ”safety”. Speciell uppmärksamhet
har fästs vida att cybersäkerheten även omfattar motarbetande av incidenter som skulle kunna
leda till avsiktlig eller oavsiktlig död, skada, förstörelse av egendom eller miljö (Johnsen
2015).
I denna studie används begreppet cybermiljö synonymt med engelskans ”cyberspace”. Denna
studie definierar begreppet ”cybermiljö” i likhet med Klimburg och Mirtl som en av
människan konstruerad omgivning med komponenter som ändrar över tid bestående av ett
fysiskt lager, ett logiskt lager, ett innehållsmässigt lager och ett socialt lager. Vidare
förekommer det interaktion mellan entiteterna i dessa lager.
Med cybersäkerhet förstås i denna studie de åtgärder som samhället i sin helhet på olika
nivåer, tar för att skydda sig från yttre hot som förekommer i cybermiljön och som starkt är
sammankopplade med samhällets förmåga att motstå och uthärda dessa hot samt trygga en
fortsatt existens och var och ens grundläggande behov.

2.2 Om strategibegreppet
Ordet strategi härstammar ursprungligen från grekiskans stratos (armé) och -ag (att leda) och
har en militär sammankoppling (Ansoff 1984; Juuti & Luoma 2009). Inom traditionell militär
teori är strategins uppgift att vinna kriget (Kamensky 2008). De tidigaste och mest kända
20

strategiska verken är Sun Tzus Krigets konst skriven ca. 400 f.Kr. (Tzu 1982) och Carl von
Clausewitz Om kriget, utgiven under medlet av 1800-talet (Clausewitz von 1997). För von
Clausewitz innebar strategin en lära där man genom att granska och iaktta egna och andras
agerande kan vinna fördelar på stridsfältet (Näsi & Aunola 2001).
Den moderna strategiforskningen hänger långt ihop med organisationsteori och hur
organisationer väljer och uppnår sina mål.

Strategikonceptet med koppling till

organisationsteorierna har traditionellt fokuserat på företag och den privata sektorn
(Laamanen et al. 2005). Även om det moderna strategibegreppet genom sitt förflutna starkt är
kopplat till den privata sektorn, används begreppet aktivt även inom den offentliga sektorn.
Den största skillnaden mellan den privata och den offentliga sektorn hittas i avsaknaden av
konkurrensperspektiv hos de offentliga aktörerna (Juuti & Luoma 2009). Den offentliga
sektorns uppgift att skapa samhälleligt mervärde (Public Value) (Virtanen & Stenvall 2019).
Detta mervärde kan delvis skapas genom strategier med formulerade målsättningar.
Strategin är ett verktyg med vars hjälp företaget kan anpassa sig till

omgivningens

förändringar samt forma och välja sin omgivning (Kamensky 2008). Strategin är därför en
förlängning av en entitets uppdrag och bildar således en bro mellan organisationen och dess
miljö (Bryson 2018). Strategin visar organisationens riktning i ett långt perspektiv och är
receptet till organisationens framgång.

Strategin erbjuder ett sätt för organisationen att

utnyttja sina resurser i en verksamhetsomgivning som förändras (Ansoff 1984; Juuti & Luoma
2009; Bryson 2018). Strategin kan vidare ses som en källa till konkurrensfördelar och
överlägsenhet samtidigt som den kan erbjuda ett sätt att fylla marknadens och intressenternas
förväntningar (Juuti & Luoma 2009). Strategin kan hjälpa till att svara på frågorna hur
organisationen kan välja rätt och ny riktning för verksamheten och hur den kan använda sig av
de befintliga resurserna för att uppnå de önskade målen.
Strategin, speciellt inom den offentliga sektorn, kan definieras som ett arrangemang för
entiteten att uppnå sitt uppdrag (d.v.s. göra det den finns till för), uppfylla förväntningarna,
skapa offentligt mervärde (Bryson 2018) samt att svara på förändringar i omgivningen
(Ansoff 1984). Strategins grundläggande uppgift är att bidra till medveten styrning av
verksamheten istället för ett mållöst drivande (Vanhala, Laukkanen & Koskinen 2002). En

21

strategilös verksamhet kan innebära spontanitet, överraskningar och inkonsekvens (Juuti &
Luoma 2009).
Strategiskt ledarskap är verksamhet som definierar konkreta målsättningar och riktning för
verksamheten på ett långvarigt och målinriktat sätt. Strategin i sig självt är den formulerade
planen och således en del av det strategiska ledarskapet (Santalainen 2008). Med offentligt
strategiskt ledarskap menas verksamhet som ger riktning åt den offentliga verksamheten
(Virtanen & Stenvall 2019).
Strategisk planering kan definieras som en deliberativ och disciplinerad ansträngning, en
process, vars mål är att att producera fundamentala beslut och verksamhet som formar och
vägleder vad en entitet är, vad den gör och varför den gör det. Strategisk planering inom den
offentliga sektorn kan vara till fördel inom en rad olika perspektiv. Genom strategisk
planering kan man bland annat öka effektiviteten hos offentliga organisationer eller bredare
samhälleliga system. Strategisk planering kan hjälpa till att öka koordineringen av verksamhet
och frågor över organisatoriska eller hävdvunna gränser, öka resiliensen, anpassa sig till
förändringar i omgivningen eller att tackla breda samhälleliga frågor (Bryson 2010, 2018).

2.3 Om nationella cybersäkerhetsstrategier
Traditionellt har den privata sektorn haft en stort ansvar i att bekämpa olika hot i cybermiljön
samtidigt som varje individ ytterst varit ansvarig för sig själv och sina egna handlingar
(DeNardis

2014).

Utformandet

av

cybersäkerhetspolicyer

är

sällan

enbart

en

statsangelägenhet. I många länder har icke-statliga aktörer haft en betydande roll i
utformandet av nationella cybersäkerhetsstrategier (Klimburg & Healey 2012). Stater har ofta
tagit på sig ett speciellt ansvar i att säkra kritisk infrastruktur och erbjuda olika sorters
lösningar för detta ändamål bl.a. genom att grunda cybersäkerhetsmyndigheter och erbjuda
annan relevant service (DeNardis 2014).
Invanda distinktioner mellan 1) inhemskt och internationellt 2) mellan politikområden 3)
mellan offentligt, privat och den tredje sektorn har suddats ut. Inom flera områden har
nationell suveränitet överförts till multinationella bolag, internationella organisationer och
allianser (Bryson 2018). Suddigheten av de traditionellt invanda gränserna innebär att ingen
22

organisation eller institution har full kontroll eller ett klart mandat att agera i cybermiljön.
Den ökade oklarheten i jurisdiktion och mandat kräver att såväl det offentliga som tredje
sektorn tänker, agerar och lär sig strategiska modeller (Bryson 2018).
Utformandet av nationella säkerhetsstrategier är ett relativt nytt fenomen. Största delen av
säkerhetsstrategierna kan spåras tillbaka till slutet av 1990- och början av 2000-talen, men
även äldre undantag förekommer (Lindström & Luiijf 2012). Många nationella
säkerhetsstrategier har haft eller består fortfarande av element som helt eller delvis även
behandlar cyberdimensionen. På grund av den snabba tekniska utvecklingen och de nya hot
som

cybermiljön

fört

med

sig

har

allt

fler

stater

utvecklat

självständiga

cybersäkerhetsstrategier för att bättre kunna svara på de nya hot som står inför dörren
(Lindström & Luiijf 2012; Jansson & Sihvonen). Under de senaste tio åren har många stater
börjat se cybermiljön som en strategisk dimension där statlig närvaro är nödvändig, inte minst
för att trygga enskilda staters trovärdighet (Limnéll, Majewski & Salminen 2014).
De nationella cybersäkerhetsstrategierna kan ses som formulerade nationella åtgärdsplaner,
som baserar sig på nationella visioner om att uppnå en mängd målsättningar, som i sin tur
bidrar till en ökad skärhet i cybermiljön (Luiijf, Besseling & Graaf 2013). Enligt en annan syn
borde en nationell cybersäkerhetsstrategi definiera målsättningar och medel, vem som ansvara
för arbetet och kostnader samt eventuellt hur åtgärderna ska finansieras (Gulichsen et al.
2003). Cybersäkerhetsstrategier kan se som planer som beskriver nationernas centralaste
målsättningar inom området. En nationell cybersäkerhetsstrategi är ett verktyg för att förbättra
resiliensen av nationella informationsinfrastrukturer och digital service. Strategin är verktyg
på hög nivå och antar ett uppifrån-ned (top-down) perspektiv på styrningen av den nationella
cybersäkerheten.

Den

nationella

strategin

fastställer

nationella

målsättningar

och

prioriteringar (ENISA 2012).
Gemensamt med många cybersäkerhetsstrategier, oberoende definitionsskillnader, är att de ser
cybersäkerhet som något fundamentalt för att skydda statliga hemligheter, möjliggöra
nationellt försvar och att försvara kritisk infrastruktur som genomtränger det moderna
samhället och den moderna ekonomin (Lehto 2015). Vidare innefattar likheterna bland annat
betoningen av tväradministrativa åtgärder, förebyggande arbetet och resiliens mot hot,

23

internationellt

samarbete,

utvecklingssamarbete

utveckling

(Limnéll,

av

Majewski

lagstiftning
&

Salminen

samt
2014).

forskningsDe

och

nationella

cybersäkerhetsstrategierna är effektiva endast ifall de klart och tydligt definierar ramarna för
styrning (governance) (Martin 2015).
En effektiv cybersäkerhetsstrategi försöker balansera accepterade normer i ett land med de
möjligheter som Internet och cybermiljön erbjuder. Internet kan ses som en disruptiv teknik
som omdefinierat många normer rörande militära frågor, allmän ordning och säkerhet,
näringsliv och civilsamhället. Samhället måste balansera upp dessa hot med de möjligheter
den digitala miljön erbjuder som t.ex. öppenhet och tillgänglighet av information, handel och
nya tjänster. Medan en strikt säkerhetspolicy säkerställer stabilitet, kan det samtidigt minska
de potentiella fördelarna tekniken för med sig (Limnéll, Majewski & Salminen 2014; Azmi,
Tibben & Win 2016).
De nationella strategierna ser olika ut till såväl innehåll som utformning. Skillnaderna kan
bero på historiska, kulturella, organisatoriska, politiska eller andra faktorer. Strategiernas
utformning och struktur kan skilja sig åt beroende på vem man vill nå t.ex. en bred allmänhet,
kritiska infrastrukturoperatörer eller politiker. En viktig faktor att beakta är att få allmänheten
medveten om cybersäkerhet. En fallgrop i många strategier är att de inte är klart riktade och
således inte klart preciserar vem de vill nå. De nöjer sig med att på ett allmänt plan konstatera
att alla aktörer i samhället är ansvarig för sin egen säkerhet, utan vidare att gå in på detaljer
om ansvar och mer detaljerade åtgärdsförslag (Lindström & Luiijf 2012).

2.4 Om förvaltning och ansvar i cybermiljön
I sin helhet är ansvaret och administrationen i cybermiljön starkt fragmenterad. Ett stort
ansvar läggs på den enskilda individen, privata serviceleverantörer och de aktörer som
upprätthåller nätverksinfrastruktur. Trotts detta har det globala samarbetet för att administrera,
utveckla och koordinera de olika aspekterna av cybermiljön, åtminstone vad gäller de stora
frågorna och gemensamma övergripande standarder, anförtrotts en rad olika internationella
organisationer. Av historiska skäl och på grund av cybermiljöns natur finns det en stor mängd
olika typers aktörer och organ som deltar i förvaltandet och utvecklandet av omgivningen.
Samarbetet mellan det offentliga och privata är starkt. Aktörerna består av enskilda stater,
24

överstatliga organisationer fungerande under FN som t.ex. International Telekommunication
Union (ITU) eller Internet Governance Forum (IGF) eller av oberoende organisationer som
Internet Corporation of Assigned Names and Numbers (ICANN), The World Wide Webb
Consortium (W3C), The World Wide Webb foundation.
Förvaltningen av cybermiljön kan grovt delas in i teknisk förvaltning och policyformulering
(Klimburg & Mirtl 2012; DeNardis 2014). Förvaltningen av cybermiljön är inte ett
monolitiskt system som styrs av en eller ett fåtal aktörer. Förvaltningen och den optativa
verksamheten i anknytning därtill består av fler skikt breda helheter som till exempel
utveckling av gemensamma standarder, cybersäkerhet och internationella konventioner och
forum för

samarbete. Den primära uppgiften för förvaltningen av Internet inkluderar

planeringen och administrationen över den centrala teknologier som krävs för att Internet ska
fungera. Den tekniska arkitekturen inkluderar lager på lager av system, kod, tekniska
standarder och kritisk infrastruktur utan vilka den mänskliga användningen av Internet skulle
vara omöjligt. Förvaltningen av Internet är splittrad och verkställs i stora drag genom tekniska
arkitekturbeslut, privata företags policyer, internationella organisationer, internationella
fördrag samt nationell lagstiftning och policyer (DeNardis 2014)
Tabell 1: Förvaltningsaktörer i cybermiljön
Källa: Luiijf och Healey 2012
Nivå

Aktörer

Statliga

Regeringar,

statliga

myndigheter,

övriga

offentliga

aktörer,

militär,

kommunala organisationer
Nationella/samhälleliga

Operatörer

och

tjänsteproducenter

av

kritisk

infrastruktur,

IKT-

tjänsteproducenter, industri och den privata sektorn, vetenskap och forskning,
producenter och leverantörer av säkerhetsinfrastruktur, befolkningen
Internationella

Multinationella organ (t.ex. EU, G8, Världsbanken, Europol, Interpol, ITU),
intresseorganisationer (t.ex. ICANN, IGF), standardiseringsorganisationer
(ISO), centrala internationella infrastruktur och serviceleverantörer.

25

Fast förvaltningen av Internet inte direkt och explicit åligger stater, har många stater ändå
tagit ansvar över en mängd förvaltningsmässiga uppgifter som till exempel åtgärder för att
skydda minderåriga, att införa upphovsrättslagar och överlag reglera vad som är tillåtet och
inte tillåtet i nätet (DeNardis 2014). De nya hot cybermiljön fört med sig har även lett till att
en rad överstatliga överenskommelser har introducerats (Council of Europe 2001; Awan
2012).
Cybermiljön är en omgivning inom vilken stater opererar och kan påverka, men som de inte
kan kontrollera (Ekstedt, Parkhouse & Clemente 2012). Definitionen av gränser och
jurisdiktion i cybermiljön är föremål för ett flertal tolkningar. Då en del hävdar att
cybermiljön borde fortsätta vara gränsfri hävdar andra att cybermiljön är en förlängning på
nationell suveränitet (Azmi, Tibben & Win 2016). Det har debatterats om vems ansvar det är
att kontrollera cybermiljön och organisera cybersäkerheten. En del förespråkar en fri
cybermiljö där var och en utan restriktioner får skapa skapa och fritt publicera innehåll.
Förespråkarna för en fri cybermiljö argumenterar emot att cybermiljön skulle ägas eller
kontrolleras av privata företag eller stater, eftersom det skulle begränsa friheten. Andra synsätt
lyfter fram att cybermiljön i sig, oberoende hur liberal synen än är, inte ens i sin friaste form
kan anses vara en helt fri och oreglerad domän. Enligt detta synsätt regleras cybermiljön av
program, system och koder. Den eller de som kan bidra och har tillgång till koderna är de som
de facto har makten i cybermiljön. Koderna kan vara positiva och demokratiska eller negativa
och bidra till att skapa totalitär kontroll (Blakemore 2012b).
Frågor rörande förvaltning och säkerhet av cybermiljön har vid ett flertal tillfällen lyfts fram.
De centralaste debattinitiativen omfattas av det så kallade Montevideo uttalandet och
Parisinitiativet. I Montevideo uttalandet efterlystes starkare insatser för att övervinna de
utmaningar som förvaltningen av Internet står inför och förespråkade starkt utvecklandet av
modeller där representerar för olika intressegrupper kan vara med och påverka och där
förhållandet mellan stater och övriga aktörer är mer jämlikt (ICANN 2013). Parisinitiativet
efterlyste en ram för regleringen av Internet och bekämpning av cyberattacker, hatretorik och
övriga cyberhot. Enligt Parisinitiativet kan cybersäkerhetsnormer fungera som en mekanism
mellan statliga och icke statliga aktörer att komma överens om vad som är ansvarsfullt

26

beteende, i en miljö där lagstiftningen alltid hänger efter den tekniska utvecklingen (IGF
2018).

3

Teori och metod

3.1 De tre teoretiska ramverken
Den teoretiska ramen för denna studie utgörs av en helhet bestående av tre olika ramverk
gällande nationell cybersäkerhet, som formulerats i National cyber security framework
manual.

Dessa

tre

helheter

försöker

konceptualisera

den

komplexa

helhet

en

cybersäkerhetsstrategi består av och är (Klimburg 2012). Att utarbeta en omfattande
cybersäkerhetsstrategi kräver att olika frågor och ämnen med olika utgångspunkter som t.ex.
ekonomi, politik, kultur och internationella relationer lyfts fram och balanseras mot moderna
starkt cyberrelaterade frågor som idéer om öppenhet och fria informationsflöden. På grund av
att cyberomgivningen omfattar ett stort antal väldigt olika centrala aktörer på ett antal olika
nivåer, krävs också att cybersäkerhetsstrategierna har tillräckligt samhällelig representation
(Azmi, Tibben & Win 2016). De tre teoretiska ramverken försöker erbjuda ett teoretisk
perspektiv som hjälper till att formulera en nationell cybersäkerhetsstrategi och beakta svåra
motsättningar. De tre ramverken kan direkt appliceras på olika nivåer av policyutveckling och
lyfter fram centrala företeelser och frågor en nationell cybersäkerhetsstrategi borde ta
ställning till på ett eller annat plan (Klimburg 2012). De teoretiska ramverken ska dock inte
ses som absoluta kategoriseringar, som en bra och utförlig cybersäkerhetsstrategi måste
innehålla för att uppnå sitt syfte. Snarare ska de teoretiska ramverken ses som frågor varje
nation, som upprättar en cybersäkerhetsstrategi, måste ta ställning till. Från detta
betraktelsesätt är det alltså inte fruktbart att räkna förekomsten av varje enskild kategori i
strategierna. Snarare ger förekomsten, frekvensen eller avsaknaden av kategorin information
ifrall en stat begrundat frågan och möjligen i vilken grad frågan betonats i den enskilda
cybersäkerhetsstrategin. Det finns inget enskilt rätt sätt att bygga upp en nationell
cybersäkerhetsstrategi på. Varje enskild stat tar ställning till de frågor och omständigheter som
berör just dem, men de teoretiska ramverken kan hjälpa till med att förstå och definiera de

27

centralaste och komplexa helheter som är förknippade med nationell cybersäkerhet (Klimburg
2012).
Det första ramverket lyfter fram motsättningar mellan nationell säkerhet å ena sidan och
friheter och rättigheter å andra sidan genom de så kallade ”fem dilemmana”.

De ”tre

perspektiven” kopplar ihop nationell cybersäkerhet med public policy-modeller och försöker
förklara hur staten genom sin cybersäkerhetsstrategi ser på sin omgivning och de aktörer som
är nära sammankopplade med ämnet. Slutligen erbjuder ”de fem mandaten” en ram genom
vilken nationell säkerhet traditionellt har granskats.

3.1.1 Den nationella cybersäkerhetens fem dilemman
Nationell cybersäkerhet är inte ett självändamål i sig, utan snarare en balansgång mellan
skydd mot risker å ena sidan och öppenhet och frihet å andra sidan. För att kunna balansera
mellan risker och möjligheter måste de nationella cybersäkerhetssträvandena ta ställning till
hur de hanterar de dilemman som uppstår mellan

säkerhet å ena sidan och fri- och

möjligheter å andra sidan. En ogynnsam balans kan ha såväl ekonomiska som social
följdverkningar (Hathaway & Klimburg 2012).
Den nationella cybersäkerhetens fem dilemman är:
1. ekonomisk stimulans mot förhöjd nationell säkerhet,
2. modernisering av infrastruktur mot skydd av kritisk infrastruktur,
3. den privata sektorn mot den offentliga sektorn,
4. dataskydd mot utbyte av information,
5. yttrandefrihet mot politisk stabilitet.
Stater som funderar på att öka den nationell cybersäkerheten måste ta i beaktande den
alternativa påverkan höjd säkerhet kan föra med sig i på ekonomiska möjligheter att utnyttja
nätet och dess digitala möjligheter. En till toppen vriden säkerhet ger inte utrymme för
ekonomisk frihet och innovationer i någon vidare bemärkelse och omvänt en digital miljö
med utrymme för frihet och självförverkligande kommer ofta med låg säkerhet. Stater tampas
hela tiden med problemet i att utnyttja de digitala möjligheter nätet för med sig samtidigt som
28

de tvingas ta ställning till skydd av immateriell egendom, dataskydd, skydd av kritisk
infrastruktur och nationellt försvar. Många stater som USA eller Sverige och överstatliga
organisationer som t.ex. EU har egna digitaliseringsstrategier som utlovar hög digital
utveckling. Digitaliseringsstrategierna har ofta en del gemensamt som att de strävar till
digitala innovationer, höghastighets fibernät, modernisering av kritisk infrastruktur, som
möjliggör kommunikation genom nätet och ökade satsningar på forskning och
produktutveckling som ska bidra till ekonomisk tillväxt. Samtidigt som moderniseringarna för
med sig möjligheter, kan dessa möjligheterna komma på bekostnad av nationell säkerhet. Vid
utvecklandet av nationella cybersäkerhetsstrategier gäller det att hitta en passlig balans mellan
dessa två aspekter (Hathaway & Klimburg 2012).
Ett av de mer framstående motsatserna som starkt hänger samman med det ekonomisk tillväxt
och nationell säkerhet är frågan om modernisering av infrastruktur mot ett starkare skydd av
kritisk infrastruktur. Precis som övriga företag, söker även de som driver nationellt kritisk
infrastruktur ständigt effektivitet i verksamheten genom t.ex. billigare och mer tillgängliga
tekniska komponenter. Den nya tekniken tillåter tillverkning av massproducerade och allt
billigare komponenter och programlösningar, som ofta medför högre tillgänglighet och
lönsamhet, men som samtidigt medför nya säkerhetsrisker. En stor del av den service som kan
klassas som kritisk infrastruktur (som t.ex. vatten och elförsörjning, teleoperatörer m.m.)
består helt eller delvis av privata bolag med syfte att skapa vinst till sina aktieägare, vilket i
första hand betyder att bolagen granskar sin verksamhet från ett lönsamhetsperspektiv.
Bolagets lönsamhet på kort sikt kan innebära stora nationella säkerhetsrisker på lång sikt.
Stater måste i sina nationella cybersäkerhetsstrategier balansera dessa två olika intressen mot
varandra och avgöra hur lönsamhet och modernisering av kritisk infrastruktur kan möjliggöras
utan alltför stora risker för den nationella säkerheten (Hathaway & Klimburg 2012).
Den privata sektorn spelar en avgörande roll inom teknik- och cybersäkerhetsbranschen. Det
är den privata sektorn som står för merparten av nya tekniska innovationer, service,
tillverkning av komponenter och programvara som behövs för att digitalisering
överhuvudtaget är möjligt. Den privata sektorn står även för en stor del av de cyber- och
informationssäkerhetslösningarna som finns till förfogande. Som ovan nämnts ansvarar även
privata aktörer för en stor del av den nationella kritiska infrastrukturen. Stater har ett stort
29

intresse att skydda och samarbeta med privata aktörer som är centrala för den nationella
säkerheten. Sättet och medlen som används eller kan användas för samarbete är
omdebatterade. Samtidigt förekommer det en hel del intressekonflikter mellan det offentliga
och det privata, som inte alltid är helt enkla att lösa från ett nationellt perspektiv. Sätt att
påverka eller samarbeta med den privata sektorn kan innebära allt från påtvingande
lagstiftning, till skattelättnader, grundande av samarbetsforum för informationsutbyte till
erbjudande av direkt tekniska cybersäkerhetslösningar för nationellt kritisk infrastruktur
(Hathaway & Klimburg 2012).
En centralt dilemma i dagen informationssamhälle är det ekonomiska värdet på
personuppgifter, utbyte och fritt flöde av information mot starkare dataskydd och
medborgarnas rätt till sin egen information. En stor del av Internetekonomin bygger i dagens
läge på tillsynes gratis tjänster som de facto finansieras genom insamling, anrikning,
profilering och till slut försäljning av personuppgifter eller annan information. Informationen
i sig har blivit en handelsvara. Enda sedan 1980-talet har allt mer uppmärksamhet fästs vid
högre dataskydd av personuppgifter och i dagens läge är området t.ex. inom EU starkt
reglerat. Utöver detta finns det ett stort behov att utväxla information av en eller annan orsak,
oberoende om det är frågan om statlig säkerhet eller med ekonomiska fördelar. Nationell
lagstiftning är nödvändigtvis inte tillräckligt utvecklad för att kunna erbjuda medborgarna
dataskydd och samtidigt möjliggöra utbyte av information för att motverka olika
cyberrelaterade nationella hot (Hathaway & Klimburg 2012).
Internet har i dagens läge utvecklats till ett centralt medium for yttrande av åsikter,
opinionsbildning och en plattform som kan användas för att utveckla demokratistödjande
deliberativa mekanismer och innovationer. Speciellt för medborgare i mer auktoritativa stater
har nätet erbjudit en kanal för oppositionen och oliktänkare, som inte alltid setts med blida
ögon av de makthavande. Speciellt i auktoritativa regimer finns det ambitioner på att starkt
reglera utbudet av tjänster som erbjuds medborgarna. Då nätet ger nya möjligheter för
åsiktsyttring och mobilisering av opinion erbjuder det även myndigheterna en outsinlig och
lättillgänglig plattform för övervakning och i värsta fall förtryck av grundläggande fri- och
rättigheter (Hathaway & Klimburg 2012). Samtidigt som yttrandefriheten kan vara något
centralt att främja och försvara kan det medföra besvär för stater, eftersom det kan används
30

som ett verktyg för att öka den politiska medvetenheten och mobilisera stora massor.
Yttrandefriheten innebär givetvis också att information av kriminell karaktär måste accepteras
närvara. Olika säkerhetsåtgärder som att blockera, filtrera, förbjuda eller övervaka
informationsflödet måste vara noggrant övervägda eftersom de kan utgöra ett hot mot
grundläggande rättigheter och friheter (Ekstedt, Parkhouse & Clemente 2012). Utan
välfungerande och tydlig lagstiftning kan gränserna lätt töjas ut. Nya tekniska innovationer
gör det allt lättare att samla in, anrika och modifiera data på ett sätt som gör att frågor
beträffande dataskydd är högst aktuella idag (Hathaway & Klimburg 2012).

3.1.2 Tre perspektiv på cybersäkerhet
Staterna måste i sina cybersäkerhetsstrategier ta ställning till hur strategierna förhåller till sig
och betonar tre centrala perspektiv. Dessa perspektiv är 1) det statliga, 2) det nationella (eller
det samhälleliga) och 3) det internationella (Hathaway & Klimburg 2012). Grunden till denna
indelning är hämtade från public policy teoribildningen som granskar hur policyer
implementeras genom tre modeller: i statskontexten

(Whole of Government, WoG), i

nationskontexten (Whole of Nation, WoN) eller i systemkontexten (Whole of System, WoS).
WoG betonar samarbetet över gränserna inom statsförvaltningen, WoN betonar samarbetet
inom nationen med såväl privata aktörer som med organisationer. WoS betonar ett globalt
systemomspännande samarbete (Klimburg & Healey 2012).

31

Tabell 2: Matris över policyimplementeringsperspektiv.
Källa: Klimburg och Healey 2012
Whole of

Whole of Nation

Whole of System

Hela samhället

Hela unionen, hela alliansen

Government
Synonymer

Förenade staten,
Nätverkande staten

Relaterade koncept

eller koalitionen

”3D Approach” (diplo

Omfattande betraktelsesätt

”3C Approach” (koherent,

mati, utveckling,

koordinerat och

och försvar)

kompletterande)

Aktörer

Staten

Serviceproducenter

Diplomater

Centralförvaltningen

IKT/säkerhetsspecialister

Parter inom

Lokalförvaltningen

Civilsamhället/det akademiska

Internetförvaltningen
Industri/Vetenskapliga/
Tekniska arbetsgrupper

Huvudarbetsmetod

koordinering

Samverkan (cooperation)

Samarbete (collaboration)

Det statliga perspektivet i cybersäkerhetskontexten handlar i all enkelhet om att samordna de
offentliga, främst statliga aktörer och resurser kring nationella cybersäkerhetsfrågor. Det
statliga

perspektivet

innefattar

en

bred

rad

olika

förvaltningsområden

och

cybersäkerhetsmandat som t.ex. militära cyberfrågor, cyberbrottsbekämpning, ekonomiska
frågor

och

diplomati

cybersäkerhetsärendena

eller

utrikespolitiska

överlappar

en

rad

olika

frågor.

Många

av

förvaltningssektorer,

de

statliga

-nivåer

och

myndigheter. Alla de olika aktörerna tolkar utmaningarna och utvecklingsbehoven från sina
egna perspektiv, ifall det inte förekommer samordning över sektorsgränserna. Ett av de
viktigaste uppgifterna, utgående från det statliga perspektivet, är att sörja för koordinering
över förvaltningsgränserna (Klimburg & Healey 2012). Ansvar och uppgifter som tangerar
den statliga cybersäkerheten är ofta uppdelade på många olika förvaltningsområden,
avdelningar och statliga myndigheter (Hathaway & Klimburg 2012). Det ligger i och för sig i
ärendets natur eftersom ämnet är så brett omfattande. Denna splittring är förståelig men leder
32

samtidigt till stora utmaningar då det gäller samordningen av av cybersäkerhetsverksamheten
mellan de olika statliga aktörerna. Kort sagt är hela den övertäckande statliga cybersäkerheten
allas sak men ingens ansvar. För att uppnå bättre samordning finns en del metoder och
modeller att tillgå (Hathaway & Klimburg 2012). En modell är t.ex. att centralisera
helhetsledarskapet av cybersäkerhetsfrågor på en myndighet eller att på ett eller annat sätt
förbättra förutsättningarna för koordinering och samarbete över myndighetsgränserna.
Inte minst på grund av cybermiljöns starkt internationella natur finns det ett ständigt behov för
internationellt samarbete. Internationella cybersäkerhetsfrågor är inte endast en angelägenhet
för mellanstatlig aktivitet, utan involverar i högsta grad även icke statliga aktörer (Klimburg
& Healey 2012). Den internationella perspektivet finns närvarande i så gott som alla
cybersäkerhetsstrategier. Cybermiljön i sig själv är global och intressefrämjande inom ramen
för nationell cybersäkerhet kräver internationellt samarbete. Eftersom cybermiljöns
förvaltningsmodell är splittrad och många av aktörerna inom området är privata företag eller
oberoende organisationer, sker en stor del av det internationella samarbetet utanför den
traditionella statliga ramen. På grund av detta är det av stor vikt för en stat att lyckas komma
överens om eller utse en enda ledande aktör som överser och koordinerar det internationella
samarbetet (Hathaway & Klimburg 2012). Cybersäkerhetens komplexa internationella
dimension har inte alltid och i alla sammanhang varit helt klar. Fast perspektivet nog till vissa
delar beaktats i äldre cybersäkerhetsstrategier är det först på senare tid som intresset för
perspektivet ökat. Det internationella perspektivet inom cybersäkerhetsfrågor handlar inte
enbart som ”simpla” internationella och utrikespolitiska frågor som kan skötas genom
utrikesministerierna. Snarare är det frågan om en mängd olika perspektiv och mandat med vitt
skilda intressen och behov som måste sammanjämkas genom olika samarbetsprocesser mellan
en bred rad olika aktörer såväl statliga som icke-statliga (Klimburg & Healey 2012).
Inkluderandet av de civila och privata sektorerna är viktiga för att uppnå en tillfredsställande
nationell cybersäkerhetsnivå. Den privata sektorn är mycket långt den som utvecklar kod,
bygger program och som levererar digitala tjänster. Det är också denna sektor som
upprätthåller en stor del av samhällets nätverksinfrastruktur. Mycket av den samhällskritiska
infrastrukturen drivs och ägs av privata aktörer (Klimburg & Healey 2012). Engagemanget
och samarbetet med säkerhetsentreprenörer och företag som opererar kritisk infrastruktur har
33

traditionellt ansetts vara kritiskt för den nationella säkerheten. På grund av att antalet ickestatliga aktörer relevanta för den nationella cybersäkerheten stadigt ökat under åren, har
många stater valt att utforma samhällsomfattande cybersäkerhetsstrategier. Grunden för det
nationella samarbetet kan antingen basera sig på tvingande lagstiftning eller på mer fritt
samarbete. En samhällsomfattande cybersäkerhetsstrategi försöker utöka säkerhetssamarbetet
till ett brett spektrum, för den nationella cybersäkerheten relevanta, icke-statliga aktörer inom
samhället. På grund av att ett tillräckligt omfattande på tvingande lagstiftning uppbyggd
samarbete knappast är möjligt inom moderna demokratiska stater, betonas istället olika
samarbetsstrategier i många nationella cybersäkerhetsstrategier (Hathaway & Klimburg
2012).

Den nationella perspektivets främsta syfte är att ta i beaktande och utveckla

samarbetsmodeller för att inkludera dessa icke statliga aktörer i det nationella
cybersäkerhetsarbetet. Utformningen av de enskilda samarbetsformerna och betoningarna
varierar och är beroende av de enskilda nationella politiska systemen, kulturen och invanda
samarbetsformerna (Klimburg & Healey 2012).

3.1.3 Den nationella cybersäkerhetens mandat
Nationell cybersäkerhet som övergripande ämne innefattar, som ovan redan framkommit, ett
brett spektrum infallsvinklar och betraktelsesätt. Nationella cybersäkerhetsstrategier kan
granskas utifrån hur de betonar och lyfter fram fem distinkta perspektiv eller mandat. De fem
mandaten överlappar varandra i verkligheten men samtidigt betraktas dessa mandat inom den
nationella statliga kontexten som separata intresse- och verksamhetsområden. Mandaten berör
såväl statliga som icke-statliga aktörer (Klimburg & Mirtl 2012). De fem mandaten delas in
enligt följande (Hathaway & Klimburg 2012):
1. militära cyberfrågor,
2. cyberbrottsbekämpning,
3. underrättelseverksamhet,
4. skyddande av kritisk infrastruktur och nationell krisberedskap,
5. cyberdiplomati och förvaltning av Internet.

34

Militära cyberfrågor betonar verksamhet som har att göra med att försvara nationella militära
nätverk och kritisk infrastruktur, att utveckla förmåga till cyberbaserad krigföring, att utveckla
cybermetoder för taktisk traditionell krigföring och strategisk cyberkrigföring (Hathaway &
Klimburg 2012). På organisationsnivå måste militären kunna skydda sina egna operativa
nätverk och

tekniska resurser från utomstående hot. På nationell nivå måste militären

utveckla taktisk och operativ cyberkapacitet för att kunna försvara nationen mot militära
cyberhot samt för militär krigföring (Klimburg & Healey 2012).
Cyberbrottsbekämpningsfrågor kan innefatta utvecklandet av en bred rad olika förmågor inom
en rad olika domäner. Detta kan inkludera allt från utvecklandet av polisens kompetens och
resurser till lagstiftning och internationellt samarbete inom ramen för cyberbrottsbekämpning
(Hathaway & Klimburg 2012). Eftersom en stor del av de cybersäkerhetsincidenter som sker
på nätet även i de flesta fall kan klassas som brott, finns det en stark koppling mellan
cyberbrottsbekämpningen och cybersäkerheten.
Underrättelseverksamhet i cybermiljön kan vara svår att upptäcka och ofta används samma
verktyg och program för att genomföra underrättelseoperationer som cyberbrott. Många stater
använder sig även av kriminella grupperingar utan direkt statlig koppling för att genomföra
underrättelseoperationer. Cyberunderrättelseverksamheten är i högsta grad internationell till
sin natur vilket medfört att stater är tvungna att utveckla utrikespolitiska reaktions- och
attributionsmekanismer

(Hathaway

&

Klimburg

2012).

Underrättelseverksamheten

koncentrerar sig först och främst på förebyggande verksamhet då det gäller nationella
säkerhets- eller militära hot. Målet är att hålla sig uppdaterad om underliggande hotande
händelser, aktörer, planer, tekniker och motiv oberoende om det är frågan om aktivism,
statssäkerhetsfrågor, militära hot, enskilda men potentiellt farliga aktörer eller terrorism
(Klimburg & Healey 2012).
Skyddande av kritisk infrastruktur och nationell krisberedskap handlar om hur de olika
aktörerna som upprätthåller och opererar kritisk infrastruktur (som t.ex. vattenförsörjning,
elnätverk, finansiella tjänster m.m.) engageras i det nationella arbetet för en ökad
cybersäkerhet. På grund av att cybermiljön omfattar och berör kritiska funktioner genom så
gott som hel samhället är det av största vikt att den nationella krisberedskapen utökas med

35

cyberdimensionen. Detta innebär såväl utvecklandet av institutionella strukturer som sörjer
för samarbetet mellan det statliga och det icke-statliga aktörer, utvecklandet av stabila
kriskommunikationsnätverk och relevant lagstiftning inom området (Hathaway & Klimburg
2012).
Cyberdiplomati handlar om hur den moderna staten och statliga diplomatin förhåller sig till
den nya kontext cybermiljön har infört i mellanstatligt agerande. Delvis handlar det om
multilaterala förhållanden och om hur staten förhåller sig till och utvecklar sitt samarbete
inom den internationella kontexten för förvaltningen av cybermiljön och delvis om bilaterala
förhållanden om hur stater ”beter sig” i cyberomgivningen samt hur de byter, behandlar,
samlar in, utvärderar och presenterar information inom den traditionella internationella
kontexten (Hathaway & Klimburg 2012). Inom mandatet behandlas även frågor som har att
göra med internationella proaktiva arrangemang, harmoniserade förebyggande åtgärder och
aktiv internationellt bistånd då det gäller cyberfrågor (Klimburg & Healey 2012).
De ovan presenterade fem mandaten kan vidare kopplas ihop med tre identifierade tvärgående
mandat som är: skyddande och utbyte av information, koordinering samt forskning,
utveckling och utbildning (Klimburg & Healey 2012). För att bättre representera det innehåll
som finns upptaget i de fem nordiska ländernas cybersäkerhetsstrategier har tvärmandatet
”forskning” utökats med ”kompetensutveckling” så att klassen i sin helhet heter ”forskning
och kompetensutveckling” inom ramen för denna studie.
Normativt borde de fem mandaten betraktas och koordineras som en holistisk helhet för att
garantera ett möjligast omfattande nationellt cybersäkerhetsperspektiv. Realiteten är dock att
vart och ett av mandaten utvecklas utifrån sina egna villkor, prioriteringar och principer. Detta
innebär att det nationella cybersäkerhetsfältet är splittrat (Klimburg & Mirtl 2012).
En oförståelse för de olika mandaten och deras kopplingar kan leda till konfliktfyllda
lagstiftningsmässiga krav och behov och friktioner mellan cybersäkerhetsfunktioner,
myndigheter och organisationer (Klimburg & Healey 2012). Från detta perspektiv är
mandaten centrala utgångspunkter vid utformandet av cybersäkerhetsstrategier.

36

3.2 Metod och analys av materialet
3.2.1 Forskningsdesign och forskningsstrategi
Studien bygger på jämförande forskningsdesign och mer exakt är det frågan om en
jämförande flerfallstudie. Ett tillämpningsområde för jämförande forskningsdesign är då man
vill jämföra nationer, samhällssystem, organisationer eller kommuner med varandra (Bryman
2012; Denk 2012). Jämförande design kan användas antingen med kvantitativ eller kvalitativ
forskningsstrategi. En jämförande flerfallsstudie bygger på att två eller fler fallstudier
samtidigt genomförs (Campbell 2010; Bryman 2012). Målet är att hitta kontraster, likheter
och mönster mellan fallen (Campbell 2010; Esser & Vliegenthart 2017). Den komparativa
designens fördel är att den erbjuder en möjlighet att skilja på karaktäristiken hos två eller fler
fall och således erbjuda en språngbräda för djupare teoretisk reflektion om kontrasterande
fynd (Campbell 2010; Bryman 2012). Den jämförande studien kräver att källmaterialet
bearbetas på ett sätt som gör det jämförbart (Metsämuuronen 2008; Tjora 2010; Bryman
2012; Denk 2012).
Studiens forskningsstrategi är kvalitativ till sin natur och tillämpar deduktiv eller teoribaserad
kvalitativ innehållsanalys. Kvalitativ innehållsanalys är en metod för att systematiskt och
objektivt kunna beskriva och kvantifiera fenomen (Elo & Kyngäs 2008). Källmaterialet har
analyserats och kategoriserats utifrån teoretiska klasser för att lättare kunna göra jämförelser,
generaliseringar och dra slutsatser mellan de olika fallen. Kvalitativ innehållsanalys lämpar
sig för ett stort urval olika typer källor däribland dokument, avtal, transkriberingar m.m.
(Hsieh & Shannon 2005; Marvasti 2019). Genom innehållsanalys är det möjligt att objektivt
och systematiskt analysera dokument och göra resultaten testbara, vilket ger resultaten
tillförlitlighet

(Tuomi

&

Sarajärvi

2002;

Marvasti

2019).

I

den

teoribaserade

innehållsanalysen formas en analysstomme eller matris som baserar sig på vald teori och det
studerade innehållet kodas i enlighet med denna (Tuomi & Sarajärvi 2002; Hsieh & Shannon
2005).

Den kvalitativa innehållsanalysen

kan använda sig av såväl kvalitativa som

kvantitativa metoder eller så kallade blandade metoder (mixed methods) (Marvasti 2019;
Schreier, Stamann, Janssen, Dahl & Whittal 2019) och det kan vidare vara svårt att göra en
klar skillnad mellan strikt kvalitativ och kvantitativ textanalys (Lindgren 2011).
37

Kvantifieringen av kvalitativt material kan erbjuda nya perspektiv på det studerade fenomenet
och hjälpa till med att skapa överblick över ett stort eller komplext kvalitativt material.
(Tuomi & Sarajärvi 2002; Harboe 2013; Schreier et al. 2019). Då det kvalitativa materialet
kvantifierats är det möjligt att mäta omfattning, frekvens och förekomst d.v.s. hur mycket
utrymme det ägnas åt de enskilda studerade enheterna i texten (Harboe 2013).
Den kvalitativa innehållsanalytiska processen går i korthet ut på att formulera
forskningsfrågorna, samla in materialet och till slut systematiskt koda och analysera
materialet (Hsieh & Shannon 2005; Marvasti 2019).

3.2.2 Datainsamling, -bearbetning och analys
De fem nordiska ländernas cybersäkerhetsstrategier finns fritt tillgängliga på nätet.
Strategierna hittas på respektive nationalspråk via relevanta nationella myndighetssidor och
även på engelska via Europeiska unionens cybersäkerhetsmyndighets (ENISA) portal
(https://www.enisa.europa.eu/topics/national-cyber-security-strategies/ncss-map/nationalcyber-security-strategies-interactive-map). Finlands nyaste strategi finns inte publicerad på
ENISA:s

webbplats,

utan

är

tillgänglig

via

Säkerhetskommitténs

webbsida

(https://turvallisuuskomitea.fi/en/finlands-cyber-security-strategy-2019/). I studien har de
nordiska ländernas engelskspråkiga versioner av cybersäkerhetsstrategierna analyserats och
jämförts.

Islands nationella cybersäkerhetsstrategi finns endast publicerad som ett

sammandrag på engelska, men den engelskspråkiga versionen innehåller de centralaste
delarna som möjliggör att den inkluderas i studien.
För att jämförelsen ska ha relevans måst även underlaget vara jämförbart utifrån den tids- och
rumsmässiga aspekten (Denk 2012; Esser & Vliegenthart 2017). Underlaget består av de fem
nordiska ländernas nyaste och ikraft varande cybersäkerhetsstrategier, för att ge en så bra
jämförbarhet som möjligt då det gäller den tids- och rumsmässiga aspekten. Den äldsta
strategin är från år 2015 och den nyaste från år 2019.
Studiens källmaterial har kodats och bearbetats med hjälp av programvara för kvalitativ
forskning (CAQDAS-verktyg). Verktyget gör det dels lätt att analysera själva texterna,

38

kvantifiera förekomsten av kategorier för ytterligare observationer och jämföra källorna med
varandra. Programmet hjälper till med systematiseringen av kodningsarbetet (Tjora 2010).
Innehållet har kategoriserats och kodats enligt de fem dilemmanen, tre perspektiven samt de
fem mandaten i enlighet med tabell 3 nedan.
Tabell 3: De teoretiska ramverken för nationella cybersäkerhetsstrategier.
Källa: Klimburg (2012)
Teoretisk ram

Kategori

Perspektiven

Internationell

Perspektiven

Nationell

Perspektiven

Statlig

Dilemman

Dataskydd mot utbyte av information

Dilemman

Ekonomisk stimulans mot högre säkerhet

Dilemman

Privat sektor mot offentlig sektor

Dilemman

Åsiktsfrihet mot politisk stabilitet

De fem mandaten

Cyberbrottsbekämpning

De fem mandaten

Cyberdiplomati och förvaltning av Internet

De fem mandaten

Militära cyberfrågor

De fem mandaten

Skydd av kritisk infrastruktur och nationell krisberedskap

De fem mandaten

Underrättelseverksamhet

De fem mandaten (tvärmandat)

Forskning & Kompetensutveckling

De fem mandaten (tvärmandat)

koordinering

De fem mandaten (tvärmandat)

Skydd och utbyte av information

Klassificering och tolkning av kvalitativt material är till viss del beroende av den som utför
själva arbetet. Vidare kan det förekomma fel eller inexaktheter i klassificeringen beroende på
en eller annan orsak. Då det gäller kvalitativ tolkande forskning kan det inte i positivistisk
mening förekomma fullständig neutralitet (Tjora 2010). För att öka reliabiliteten i studien och

39

minska risken för direkt felklassificering och inexakthet har klassificeringen av de fem
cybersäkerhetsstrategierna

upprepats tre separata gånger med minst två veckor mellan

gångerna. Meningen med de tre klassificeringsrundorna var att få en tämligen stor säkerhet
om att all relevant text är klassificerad och att den är rätt klassificerad i enlighet med
kategorierna.
I praktiken har analysen av strategierna gjorts så att texterna har lästs skilt för sig i
analysverktyget. Under varje genomläsning har stycken, meningar eller ställen i texten som
klart anspelar på någon av de använda kategorierna markerats och kategoriserats. Ifall ett
stycke eller en mening innehållit syftningar till fler än en kategori har det ifrågavarande
stycket markerats med alla identifierade kategorier. Av detta följer att samma ställe kan hittas
under flera kategorier i jämförelsen. Om texten till exempel i samma stycke eller mening
syftar till att fästa uppmärksamhet vid dataskyddsfrågor så att det gynnar den ekonomiska
tillväxten och investeringsattraktiviteten har det ifrågavarande stycket klassats under
dilemmat ”dataskydd mot utbytet av information” och ”ekonomisk stimulans mot högre
säkerhet”. Citatet från den isländska strategin nedan ger ett exempel på hur ett stycke
kategoriserats i fler en en kategori enligt föregående exempel.
As the Internet is international, it is important that Iceland’s legislation should be
compatible with that of its neighbours as far as possible. Legislation must ensure
personal data safety and serve as a basis to create an attractive environment for ITcompanies to operate and develop in (NCSS IS 2015).

Strategierna är uppbyggda på strukturerade på olika sätt. De danska, norska och isländska
strategierna har först en inledande och förklarande textdel som åtföljs av konkreta och mer
detaljerade åtgärdspunkter. Den svenska strategin består av långa förklarande textstycken med
de huvudsakliga målsättningarna och underordnade verksamhetsmål upptagna i punktform
under vart och ett tema. I den svenska strategins förklarande text kan det förekomma ställen
som klart och tydligt betonar eller understryker någon viss åtgärd eller målsättning och på så
sätt ger mer vikt åt den. Den finska strategin är relativt kort och koncist och består av
förklarande bastext med strategiska linjedragningar och huvudsakliga verksamhetsmål
integrerade i själva texten. De noggrannare och mer exakta finska åtgärderna finns upptagna i
ett skilt åtgärdsprogram.

40

Tolkningen av innehållet i strategierna är inte helt entydigt och enkelt. De olika
utformningarna och uppbyggnaderna av strategitexterna har gjort det jämförande arbetet
utmanande och ställvis svårt. Skillnaderna i strategierna utformning har gjort det nödvändigt
att välja sätt på vilket markeringarna och klassificeringen i texterna görs. Strävan har varit har
att undvika direkta dubbelmarkeringar, men att ändå få fram det relevanta betoningarna i
texterna speciellt gällande saker som understrukits med speciell kraft. Ifall en målsättning
först har tagits upp i den förklarande delen av texten och exakt samma sak ännu upptagits som
detaljerad verksamhetsmål har omnämnandet endast klassificerats en gång för att inte
klassificera exakt samma sak fler gånger. Om den förklarande delen däremot har understrukit
något särskilt starkt kan detta ha markerats, trots omnämnandet i verksamhetsmålet, för att få
fram den extra starka betoningen på frågan.
Som resultat av kodningen har materialet kvantifierats och identifierats för kontextualisering,
vidare

innehållsanalys

och

jämförelse.

På

basen

av

kodningen

har

även

en

komparationsmatris skapats. På grund av att strategierna är olika till utformning, omfattning
och innehåll är det inte möjligt att direkt jämföra det kvantifierade materialet från en strategi
med en annan. Däremot kan det kvantifierade materialets olika klasser ses representera
betoningar i de enskilda strategierna och därmed kan resultatet användas för att jämföra de
olika kategoriernas inbördes förhållande inom en strategi, för att på så sätt få fram nationella
betoningar. Helheten av betoningarna i en strategi kan sedan i sin tur jämföras med
betoningarna i en annan strategi. Analysen tar vara på såväl innehåll, betoningar som
förekomst av kategorier i strategierna.

41

4

Nordiska cybersäkerhetsperspektiv

4.1 Allmän överblick över perspektiven i de studerade
strategierna
I det stora hela verkar det inte finnas väldigt stora och avgörande skillnader i hur de olika
nordiska länderna betonar de olika perspektiven i sina cybersäkerhetsstrategier. Alla fem
länder har beaktat såväl det statliga, det nationella som det internationella perspektivet, men
skillnaderna i hur de olika perspektiven finns upptagna i strategierna varierar från land till
land. De finska, norska och svenska strategierna är närmast varandra då det gäller betoningar
på perspektiven. Störst skillnad förekommer i den isländska och den danska strategin i
jämförelse. Figur 1 nedan visar de interna betoningarna av de tre perspektiven i de studerade
strategierna.

Av de nordiska länderna betonar Island starkast Danmark svagast det

internationella perspektivet, medan Norge, Sverige och Finland lagt ungefär lika stor vikt på
det internationella. Det statliga perspektivet betonas klart minst i den isländska strategin och
mest i den svenska. Det nationella perspektivet är relativt jämnstarkt i alla strategier, men
framkommer klart starkast i den danska och svagast i den isländska strategin.
Noggrannare utvärdering om likheter och skillnader angående de tre perspektiven hittas i
respektive underkapitel.

42

Figur 1: Betoningar på cybersäkerhetsperspektiv i de nordiska
cybersäkerhetsstrategierna.
100,0%
90,0%
80,0%
70,0%
60,0%

Statlig
Nationell
Internationell

50,0%
40,0%
30,0%
20,0%
10,0%
0,0%
NCSS IS

Som det

NCSS FI

NCSS DK

NCSS NO

NCSS SE

framgår från tabell 4 nedan förekommer de tre perspektiven internationellt,

nationellt, och statligt i alla de studerade strategierna. Rött anger lägsta betoning, gul högsta, x
anger ifall perspektivet återfinns i strategin. Perspektiven betonas dock olika i de olika
strategierna. En överblick ger för handen att de finska, norska och svenska strategierna är
mest lika vid betoning av perspektiven. Gemensamt är att de lägger högsta betoning på det
nationella och lägsta betoning på det statliga perspektivet. Den isländska och danska strategin
skiljer sig åt i det att Island betonar det internationella högst och Danmark lägst. Alla
strategier verkar identifiera problem och frågor som på ett eller annat sätt är förknippade med
det nationella utvecklingsbehovet och betona perspektiven i enlighet med det.
Tabell 4: Komparationsmatris över förekomst och betoning av de tre perspektiven i
cybersäkerhetsstrategierna.
Kategori
Internationell
Nationell
Statlig

NCSS IS
x
x
x

NCSS FI
x
x
x

NCSS DK
x
x
x

NCSS NO
x
x
x

NCSS SE
x
x
x

Gemensamt för alla strategier är att det beaktar det nationella perspektivet relativt sett starkt.
Den isländska strategin är den ända som har en klart mindre betoning på det nationella till
fördel för det internationella perspektivet. Denna skillnad kan tänkas bero på Islands läge mitt
43

i Atlanten mellan två kontinenter, lilla storlek och starka beroende till andra länder. De
svenska, norska och finska strategierna betonar det nationella perspektivet relativt sett ungefär
lika starkt, dock så att Sveriges betoning är svagast och Norges klart starkast av dessa tre. Den
danska strategin har klart starkast betoning på det nationella perspektivet av alla studerade
strategier.
Skillnaderna mellan strategierna då det gäller det statliga perspektivet är tillsynes inte stora,
men finns närvarande. Gemensamt för alla är att det statliga perspektivet genomgående är av
mindre betydelse i jämförelse med det nationella eller internationella perspektiven. Som ovan
framkommit betonas det statliga perspektivet klart minst i den isländska strategin och tillsynes
mest i den svenska strategin. Mycket av de föreslagna åtgärderna eller verksamhetsmålen som
tas upp i svenska strategin kan tolkas riktade till offentliga myndigheter. Den svenska
strategin är inte helt klar på alla punkter i hur och till vem någon åtgärd specifikt ska riktas
och lämnar således en del till läsaren att tolka.

4.2 Det statliga perspektivet
Den isländska strategin betonar det statliga perspektivet svagast. Den isländska
cybersäkerhetsstrategin har egentligen bara två punkter som explicit kan hänföras till det
statliga perspektivet. I strategin ses cybersäkerheten främst som en samhällelig eller nationell
angelägenhet med global spännvidd (NCSS IS 2015).
Den finska strategin betonar det statliga perspektivet jämförelsevis svagare än det nationella
och internationella, men perspektivet är ändå inte utan betydelse för strategin. Tvärtom
försöker strategin lyfta fram särskilt viktiga områden där myndigheternas förutsättningar för
samarbete och koordinering över förvaltningsgränserna är av stor vikt. Den finska strategin
lyfter speciellt fram att utvecklandet av den nationella cybersäkerheten förutsätter
kompetenskrav och samarbetsskyldighet för den offentliga förvaltningen. Strategin poängterar
även explicit att stödet, resurserna och verktygen som handhas av ansvariga myndigheter ska
förstärkas (NCSS FI 2019).
Danmarks betoning på det statliga i strategin är ganska långt i linje med de övriga nordiska
länderna. Den danska strategin understryker att myndigheterna har ett sektorsvist fördelat och
44

således fragmenterat ansvar då det gäller utvecklandet av den nationella cybersäkerheten i
Danmark. Det sektorsvisa ansvaret kräver samordning mellan de statliga myndigheterna
(NCSS DK 2017).
Betoningen på det statliga perspektivet i den norska strategin är ungefär på samma nivå som i
den danska strategin. Liksom den danska strategin lyfter även den norska fram att ansvaret för
cybersäkerheten på nationell nivå är splittrad mellan olika förvaltningssektorer och att
samordning behövs (NCSS NO 2017).
Den svenska betoningen på det statliga perspektivet verkar ligga på samma nivå som Finlands
och Norges i förhållande till de övriga perspektiven i strategierna. Den svenska strategin
liksom många andra strategier erkänner att myndighetsfältet är splittrat. I den svenska
strategin lyfts ökat samarbetet och förbättrad koordinering mellan myndigheterna fram som en
central målsättning för att minska fragmentering och öka säkerhetsarbetets effektivitet. Den
svenska

strategin

nämner

att

uppmärksamhet

måste

fästas

på

olika

offentliga

förvaltningsnivåer. Vidare lägger den svenska strategin en tämligen stark och specifik vikt vid
ökad myndighetstillsyn för att förbättra den nationella cybersäkerheten. Den svenska strategin
tar

även

specifikt

ställning

till

att

myndigheternas

upphandlingsexpertis

måste

uppmärksammas för att garantera att upphandlingen av IKT-varor och -tjänster i tillräcklig
grad beaktar cybersäkerhet (NCSS SE 2016).
Gemensamt för alla strategier, då det gäller det statliga perspektivet, är att de erkänner att
myndighetsansvaret är splittrat. Som en följd efterlyser alla strategierna mer koordinering och
samarbete mellan de statliga myndigheterna för att få klarhet i den rådande situationen och för
att på ett effektivare sätt utveckla den nationella cybersäkerheten (NCSS IS 2015; NCSS SE
2016; NCSS DK 2017; NCSS NO 2017; NCSS FI 2019) . Den danska och den svenska
strategin tar speciellt ställning till att arbetet för att förbättra de kommunernas och regionala
förvaltningens förmåga att svara på cybersäkerhetsfrågor måste stärkas och utvecklas och
riktar således även klara åtgärder till de övriga förvaltningsmässiga nivåerna (NCSS SE 2016;
NCSS DK 2017)
Då det specifikt gäller satsningar på myndighetsverksamhet nämns såväl polisen, de
nationella säkerhetstjänsterna som försvaret. Omnämnanden i strategierna angående
45

strategiska satsningar

som gäller specifika myndigheter har tolkats höra till det statlig

perspektivet, eftersom ingen annan än staten kan påverka deras verksamhetsförutsättningar.
I strategierna handlar det statliga perspektivet mycket om att förbättra enskilda myndigheters,
främst polisens försvarsmaktens eller säkerhetstjänstens, förmåga att utföra sina uppdrag
relaterade i till cyberomgivningen. Strategierna har en del gemensamt, men verkar speciellt på
denna punkt betona målsättningar som utgår från vart och ett lands situation som de just nu
befinner sig i. Till exempel förnyades den finska underrättelselagstiftningen år 2019 och två
nya underrättelselagar trädde i kraft. I och med de nya lagarna fick Skyddspolisen och
Försvarsmakten bredare och uppdaterade befogenheter till underrättelseverksamhet i
cybermiljön (Helsingin Sanomat 2019). Den finska cybersäkerhetsstrategin hänvisar till de
nya befogenheter och efterlyser mer samarbete mellan ansvariga myndigheter (NCSS FI
2019). Just denna målsättning hänger starkt ihop med den nationella situationen. I likhet med
den finska strategin understryker även den danska utvecklandet av underrättelseförmågor
inom den danska försvarsmakten (NCSS DK 2017).
Alla strategier lägger vikt vid att förstärka polisens förmåga att bekämpa och förebygga
cyberbrott. I strategierna nämns bland annat att polisen måste garanteras tillräckliga resurser
och förutsättningar för att effektivt kunna bekämpa cyberbrott (NCSS IS 2015; NCSS SE
2016; NCSS DK 2017; NCSS NO 2017; NCSS FI 2019). Den norska strategin understryker
att polisen även i fortsättningen måste åtnjuta allmänhetens förtroende och tillit i att lösa och
bekämpa cyberbrott på ett effektivt och ansvarsfullt sätt (NCSS NO 2017).

4.3 Det nationella perspektivet
Det nationella perspektivet finns närvarande i alla strategier med lite olika styrka. Betoningar
på det nationella perspektivet i den isländska strategin är lägst av alla de nordiska länderna.
Trots att antalet markeringar på det nationella perspektivet är relativt sätt lägst i jämförelse,
betyder det inte att perspektivet skulle vara utan betydelse för den isländska strategin.
Tvärtom understryker den isländska strategin vikten av att involvera ett brett lager aktörer
från olika delar av samhället för att på så vis kunna nå en ökad cybersäkerhetsnivå (NCSS IS
2015). Den finska strategin betonar relativt sett det nationella perspektivet starkast i den
interna jämförelsen av de olika perspektiven i strategin. Över hälften av de strategiska målen
46

har på ett eller annat sätt att göra med övergripande nationella målsättningar (NCSS FI 2019).
Den danska strategin har en relativt sett mycket stark betoning på det nationella perspektivet
och starkast av alla de jämförda strategierna. Som det uttrycks i strategin ”har den danska
regeringen satt upp en ambitiös plan för att höja den danska nationella cybersäkerhetsnivån”
(NCSS DK 2017). Den svenska betoningen på det nationella perspektivet är relativt sett
starkast i jämförelse med de övriga perspektiven i strategin. Den svenska strategin uttrycker
explicit att åtgärderna och strategins perspektiv omfattar hela den nationella domänen (NCSS
SE 2016). Den norska strategin betonar det nationella perspektivet relativt sett starkast av de
tre perspektiven i den interna jämförelsen. Nivån av nationell betoning är nära den finska
strategins betoning (NCSS NO 2017).
Linjedragningar angående nationell utbildning och kompetensfrämjande verksamhet finns
allmänt med i strategierna. Genom att utbilda människor och öka på den nationella
kompetensen då det gäller cybersäkerhet minskar de nationella cybersäkerhetsriskerna.
Strategierna lyfter fram centrala teman inom de nationella sfären som handlar om att
cybersäkerhet är en gemensam nationell angelägenhet där var och en i samhället bär sitt eget
ansvar. Andra centrala teman som återfinns i alla studerade strategier är förstärkta nationella
resurser, ökad nationell koordinering, mer och bättre skydd av den kritiska infrastrukturen och
utbildning och kompetensutveckling. Det nationella perspektivet främsta målsättningar verkar
hänga samman med skyddandet av kritisk infrastruktur, som mycket långt upprätthålls och
drivs av privata aktörer. Alla strategier understryker även att cybersäkerhet är en mycket
komplex fråga, speciellt då det gäller den samhällskritiska infrastrukturen och att det inom
cybersäkerhetsfältet verkar en rad olika aktörer. En splittrad cybersäkerhetssektor kräver nya
former av samarbete för att lyckas i utvecklingen av den nationella cybersäkerheten (NCSS
IS 2015; NCSS SE 2016; NCSS DK 2017; NCSS NO 2017; NCSS FI 2019).

4.4 Det internationella perspektivet
Som det i introduktionen redan framkommit sker en stor del av Internets administration,
standardiseringsarbetet och utveckling i diverse internationella icke-statliga organisationer.
För att kunna medverka i och påverka detta arbete krävs nationellt engagemang och klart
uttalade målsättningar med en internationell dimension.
47

Det internationella perspektivet finns närvarande i alla de studerade strategierna, men med
varierande styrka och betoningar. Den isländska, finska, norska och svenska strategierna lyfter
klart fram att den nationella cybersäkerheten bäst kan påverkas i en internationell kontext
genom samarbete i centrala internationella organisationer och institutioner som t.ex. EU, FN,
OSSE , OECD (NCSS IS 2015; NCSS SE 2016; NCSS NO 2017; NCSS FI 2019). Den
finska strategin är tydlig i att det internationella samarbete är en förutsättning för att höja den
nationella cybersäkerhetsnivån. Den finska strategin positionerar på ett klart och tydligt sätt
den finska nationella cybersäkerheten i en bredare utrikes- och säkerhetspolitisk kontext. Den
finska strategin binds smidigt ihop med Finlands utrikespolitiska linjedragningar så väl som
med EU:s gemensamma utrikes- och säkerhetspolitik. Denna positionering skiljer sig från de
övriga strategierna. (NCSS FI 2019). Den svenska strategin understryker utvecklandet av
internationellt samarbete för att minska på sårbarheten och öka på den nationella resiliensen
(NCSS SE 2016). Medan den norska strategin gör gällande att de norska myndigheterna
enligt strategin ska främja och påverka internationellt cybersäkerhetssamarbete, avtal
beträffande

statligt

agerande

i

cyberomgivningen

och

cyberbrottsbekämpning

på

internationella arenor och forum (NCSS NO 2017).
Gemensamma teman som tre av de fem jämförda strategierna fäster uppmärksamhet vid är
främjande och värnande om grundläggande rättigheter, friheter och demokratiska värderingar
i de olika internationella sammanhangen där cybersäkerhets utvecklas eller behandlas. De
viktigaste aspekterna gällande mänskliga rättigheter i en cyberkontext är yttrandefrihet,
åsiktsfrihet och rätt till integritet. Den finska, norska och svenska strategin uttrycker alla klart
att länderna ska arbeta för att mänskliga rättigheter och -friheter även respekteras i
cybermiljön, att cybermiljön ska vara fri, stabil, tillgänglig och universell (NCSS FI 2013;
NCSS SE 2016; NCSS NO 2017). Den finska strategin accepterar inte försök till att begränsa
Internets frihet och öppenhet eller fundamentala mänskliga rättigheter (NCSS FI 2019). Den
norska strategin understryker att det internationella samarbetet ska ske i samarbetet med
näringslivet, den akademiska gemenskapen och övriga delar av civilsamhället. Vidare ska de
norska myndigheterna sörja för en effektiv koordinering mellan de norska myndigheter som
deltar i det internationella arbetet (NCSS NO 2017). Sverige strävar enligt den svenska
strategin till att aktivt ta del i de internationella diskussioner och processer vars mål ligger i att
48

förbygga konflikter och arbeta för internationell konsensus

beträffande standarder om

ansvarsfullt statligt agerande i cyberomgivningen (NCSS SE 2016). De danska och den
isländska strategierna tar inte ställning till grundläggande värderingar i samband med
internationellt samarbete och ländernas internationella målsättningar (NCSS IS 2015; NCSS
DK 2017).
Vidare ses internationellt samarbete som viktigt och i många strategier kopplas samarbetet
ihop med nationella säkerhetsfrågor. Den isländska strategin lägger stark vikt på
försvarsmässiga aspekter av internationellt samarbete. Strategin slår fast att grunden för den
isländska säkerheten och försvaret ligger i samarbetet med Nato, de nordiska länderna och
USA (NCSS IS 2015). Den finska strategin kopplar på ett klart och tydligt sätt samman den
finska cybersäkerheten med EU:s allmänna utrikes och säkerhetspolitik. Den nationella
cybersäkerheten kopplas vidare starkt ihop med nationella säkerhetssamarbeten Finland deltar
i (NCSS FI 2019).
Lagstiftningsfrågor och myndighetssamarbete är något som lyfts fram i många av strategierna.
De finska och svenska strategierna vill utveckla cyberbrottsbekämpningen i en internationell
kontext (NCSS SE 2016; NCSS FI 2019). Mer allmänt talar alla strategier för mer fördjupat
internationellt myndighetssamarbete (NCSS IS 2015; NCSS SE 2016; NCSS DK 2017; NCSS
NO 2017; NCSS FI 2019).
En del av strategierna tangerar de ekonomiska möjligheter ett lyckat cybersäkerhetsarbete kan
för med sig och kopplingen till den internationella kontexten. Den svenska liksom den
isländska och danska strategierna betonar den internationella aspekten i att skapa
konkurrensfördelar och ekonomiska möjligheter (NCSS IS 2015; NCSS SE 2016; NCSS DK
2017). Den finska strategin tangerar även ämnet, men inte lika starkt som de tre föregående
gör (NCSS FI 2019). Den norska strategin tar tillsynes inte ställning till möjliga
konkurrensfördelar och konkurrensaspekter i ett internationellt perspektiv. Den norska
strategin efterlyser på ett allmänt plan ett starkare internationellt samarbete för att höja den
nationella cybersäkerheten (NCSS NO 2017).

49

5

Nordiska cybersäkerhetsdilemman

5.1 Allmän överblick över dilemmana i de

studerade

strategierna
Som det framgår ur tabell 5 nedan förekommer det en del övergripande skillnader i hur de
olika strategierna beaktat och betonat cybersäkerhetens fem dilemman. Rött anger lägsta
betoning, gul högsta, x anger ifall perspektivet återfinns i strategin. Det förekommer
skillnader i såväl innehåll som i själva betoningen och hur omfattande strategierna tagit dessa
i beaktande. En överblick ger för det första för handen att de finska och norska strategierna
inte alls tagit ställning till frågan om dataskydd mot utbyte av information. Den danska
strategin har inte behandlat frågan om åsiktsfrihet mot politisk stabilitet. På dessa punkter har
de nämnda strategierna inte tagit ställning till några av de centrala frågorna som enligt det
teoretiska ramen anses höra till välavvägda cybersäkerhetsstrategier.

Tabell 5: Komparationsmatris över förekomst och betoning av de fem dilemmana i
cybersäkerhetsstrategierna.
Kategori
Dataskydd mot utbyte av information
Ekonomisk stimulans mot högre säkerhet
Modernisering av infrastruktur mot Skydd av kritisk infrastruktur
Privat sektor mot offentlig sektor
Åsiktsfrihet mot politisk stabilitet

NCSS IS
x
x
x
x
x

NCSS FI
x
x
x
x

NCSS DK
x
x
x
x

NCSS NO
x
x
x
x

NCSS SE
x
x
x
x
x

De isländska, finska och svenska strategierna är lika i det att de relativt sett ger hög betoning
på dilemmat ekonomisk stimulans mot högre säkerhet, medan de norska och danska
strategierna däremot relativt sett ger högsta betoningar åt dilemmat privat sektor mot offentlig
sektor. De finska och isländska strategierna har gemensamt i att de betonar sistnämnda
dilemma relativt sett svagast. De svenska och danska strategierna är lika i att de relativt sett
betonar

dilemmat dataskydd mot utbyte av information lägst. Ifall man bortser från

avsaknaden av två dilemman i de finska, danska och norska strategierna så har de studerade
strategierna tämligen väl lyckats beakta de olika frågor som hänger i hop med välavvägda

50

cybersäkerhetsstrategier. Figur 2 nedan visar på de olika dilemmanas inbördes förhållande och
vikt i de olika studerade strategierna.
Figur 2: Betoningar på dilemmana i de nordiska cybersäkerhetsstrategierna.

5.2 Åsiktsfrihet mot politisk stabilitet
Dilemmat åsiktsfrihet mot politisk stabilitet nämns i fyra av de fem jämförda strategierna.
Temat nämns i Islands, Finlands, Norges och Sveriges strategier. Den isländska strategin
betonar dilemmat relativt sett svagast av de förutnämnda fyra strategierna (NCSS IS 2015;
NCSS SE 2016; NCSS NO 2017; NCSS FI 2019). Den danska strategin tar inte ställning till
dilemmat en enda gång (NCSS DK 2017). De övriga länderna kopplar starkt ihop frågan med
internationellt arbetet för cybersäkerhet medan Island närmast verkar se det som intern
angelägenhet och målsättning. Gemensamt för det strategier som har behandlat dilemmat är
att de ser mänskliga rättigheter, legalitet, öppenhet, tillgänglighet och frihet i cybermiljön som
något centralt även i cyberomgivningen och något som förstärker den nationella
cybersäkerheten och skapar förtroende för cyberomgivningen bland medborgarna. Den finska
strategin understryker explicit att Finland inte accepterar målsättningar som strävar till att
begränsa nätets frihet och öppenhet eller de individuella fundamentala rättigheterna och
friheterna hos individer (NCSS FI 2019). Dessa aspekter ses som så centrala och
51

grundläggande för det nationella säkerhetsarbetet att de grundar en central målsättning att
arbeta för i den internationella cyberkontexten.

5.3 Ekonomisk stimulans mot högre säkerhet
Dilemmat ekonomisk stimulans mot högre säkerhet omnämns i alla strategier, men med olika
omfattning och vikt. Starkast förekommer temat i den isländska strategin och svagast i den
norska och då också bara förbigående och indirekt. Island lägger stark betoning på temat. Den
norska strategin tangerar ämnet endast ytligt och begränsat (NCSS NO 2017) medan de övriga
fyra strategierna har behandlat frågan om ekonomisk stimulans relativt omgående (NCSS IS
2015; NCSS SE 2016; NCSS DK 2017; NCSS FI 2019). De strategier som tagit ställning till
dilemmat verkar inte se ekonomisk stimulans mot högre säkerhet som direkta motsättningar.
Snarare ses en högre nationell cybersäkerhet bygga en stabil grogrund och erbjuda nya
ekonomiska möjligheter, som är nationerna till nytta i en global kontext. De nordiska
strategierna lyfter fram lite olika aspekter gällande vad som borde beaktas för att främja
ekonomisk stimulans, men gemensamt är att alla klart har en strävan att försöka utveckla en
nationella konkurrenskraften i en internationell kontext. Cybersäkerheten är en grundpelare
till det isländska ekonomiska välståndet och vilar på sofistikerad medvetenhet om
säkerhetsfrågor och riktig lagstiftning. Den isländska strategin betonar dilemmat speciellt
starkt och understryker att en cybersäker digital miljö i framtiden är en värdefull
exportprodukt. Utvecklandet av den isländska digitala miljön bidrar med högre säkerhet och
gör den på så sätt mer konkurrenskraftig i den internationella kontexten och en stark
exportprodukt. Islands förmåga att bekämpa cyberbrottslighet är en nödvändig förutsättning
för att Island ska kunna dra full nytta av de sociala och ekonomiska möjligheter Internet
erbjuder (NCSS IS 2015). Även den danska strategin gör en stark och den svenska en något
svagare koppling mellan cybersäkerhet och konkurrensfördelar. De svenska och danska
strategierna gör gällande att företagen kan dra stor nytta av den digitala ekonomin och att
säkerheten direkt påverkar de ekonomiska aspekterna (NCSS SE 2016; NCSS DK 2017). Den
finska strategin beaktar temat, men positionerar sig ganska försiktigt till att skapa
konkurrensfördelar och utnyttja cybersäkerheten som en konkurrensfördel. Privata företags

52

konkurrensfördelar uppnås enligt strategin genom ett standardiserat säkerhetsarbete och
utvecklande av produkter med inbyggd säkerhet (NCSS FI 2019).

5.4 Dataskydd mot utbyte av information
Dilemmat dataskydd mot utbyte av information betonas inte alls i de finska och den norska
strategierna, svagt i den svenska, medelmåttigt i den danska och starkast i den isländska
strategin.
Den isländska strategin identifierar relativt tydligt svåra frågor som hänger ihop med detta
dilemmat. Den danska strategin lyfter fram frågor angående dataetiska överväganden och
behovet av en mer omgående dataskyddsstrategi. Den danska strategin lyfter fram en
målsättning som är förknippat med dilemmat ifråga, nämligen att införa en ”Techambassadör” till vars uppgifter bland annat skulle höra främjandet dataskyddsfrågor gentemot
stora globala teknologibolag (NCSS DK 2017). Den svenska strategins betoning på dilemmat
är rätt allmänt, med några få omnämnanden som är väldigt allmänna (NCSS SE 2016). Den
isländska strategin lyfter starkt fram att missbruket av personlig information ska förhindras
och dataskyddet bör stärkas. Å ena sidan kräver en förhöjd cybersäkerhet mer omfattande
övervakning av de digitala miljöerna samtidigt som skyddet av personuppgifter måste kunna
garanteras (NCSS IS 2015). Dessa två målsättningar är svårförenliga och kräver noggranna
överväganden. Fastän t.ex. den isländska strategin tydligast av alla har lyft fram centrala
element som hänger ihop med dilemmat, kan dilemmat snarare karaktäriseras som vidrört än
som utförligt behandlat i alla de strategier som tangerat frågan.
Ingen av de förutnämnda strategierna berör egentligen problematiken kring dataskydd och
förhöjd nationell cybersäkerhet. Jämförelsen ger för handen att dilemmat nog vidrörts i en del
strategier, medan andra överlag inte beaktat det. Behandlingen av problemen i anknytning till
dilemmat är ytligt i alla strategier som beaktat det, även i den isländska som behandlat ämnet
mest omgående.

53

5.5 Modernisering av infrastruktur mot skydd av kritisk
infrastruktur
Alla jämförda strategier har behandlat dilemmat modernisering av infrastruktur mot skydd av
kritisk infrastruktur på ett eller annat sätt (NCSS IS 2015; NCSS SE 2016; NCSS DK 2017;
NCSS NO 2017; NCSS FI 2019). Tydligast har frågor i anknytning med dilemmat behandlats
i den norska och isländska strategierna (NCSS IS 2015; NCSS NO 2017). I den isländska
strategin fästs uppmärksamhet speciellt vid planering av lösningar som berör den kritiska
infrastrukturer (NCSS IS 2015). Den norska strategin har relativt sett en stark och omfattande
betoning på frågan. Den norska strategin uppmärksammar problematiken kring ny teknik,
komplexa omgivningar och att det finns ett ständigt behov av att minska kostnaderna och och
öka tillgången på kompetens (NCSS NO 2017). De olika intressena är klart identifierade i den
norska strategin. Dessa intressen kan vara svårförenliga och lätt skapa målsättningar som är i
konflikt med varandra. Den finska strategin fäster speciell uppmärksamhet vid
kravhanteringen och kraven som riktas till säkerhetskritisk service (NCSS FI 2019). Den
danska strategin vill identifiera och kartlägga kritisk infrastruktur med syfte att rikta åtgärder
och modernisera den kritiska infrastrukturen (NCSS DK 2017). Den svenska strategin tangera
i sig inte själva problematiken kring att modernisera mot att öka säkerheten, men strategin tar
på fler ställen upp att mycket grundläggande funktioner borde utvecklas eller förnyas så att de
erbjuder mer säkra omgivningar (NCSS SE 2016).
Speciellt den norska och även i någon mån den isländska strategin ser inte modernisering som
en motsats mot skydd, utan snarare som en förutsättning för att bättre kunna skydda den
kritiska infrastrukturen. God planering och robusta pålitliga lösningar ökar den kritiska
infrastrukturens säkerhet och skydd (NCSS IS 2015; NCSS NO 2017).

5.6 Den privata sektorn mot den offentliga sektorn
Synpunkter på dilemmat ”den privata sektorn mot den offentliga sektorn” finns beaktade i alla
de studerade strategierna. Betoningarna mellan strategierna varierar. Dilemmat har relativt
sett lägst betoning i de isländska och finska strategierna högst i de danska och norska
strategierna (NCSS IS 2015; NCSS DK 2017; NCSS NO 2017; NCSS FI 2019). Den finska
54

strategin nämner inte specifikt problematiken kring den privata och offentliga sektorn.
Strategin känner dock igen att det förekommer olika aktörer inom samhället som påverkar och
bidrar till den nationella cybersäkerheten och lyfter fram att allas insatser krävs. Själva
problematiken tangeras dock inte och på denna punkt skiljer sig den finska strategin från de
övriga strategierna (NCSS FI 2019).
Ett tämligen genomgående tema gällande problematiken i alla strategier är att den offentliga
sektorn inte ensam klarar av de utmaningar som samhällena står inför. De privata aktörernas
bidrag och engagemang behövs för att kunna utveckla den nationella cybersäkerheten. Nya
sätt att samarbeta behövs över de invanda gränserna. Olika förslag till samarbetsarenor och
sätt tas upp i den isländska, danska och norska strategierna. Utbyte av information ses som
speciellt viktigt i detta sammanhang och hindren för utbyte borde röjas så långt som möjligt.
Alla andra strategier, inkluderat den isländska, känner igen och har behandlat problematiken
mer ingående. De strategier som tangerar dilemmat understryker att cyberomgivningen är en
komplex helhet med en rad olika aktörer representerande en rad olika branscher och sektorer.
Myndigheterna kan inte själva lösa utmaningarna som är förknippade med nationell
cybersäkerhet (NCSS IS 2015; NCSS SE 2016; NCSS DK 2017; NCSS NO 2017). Speciellt
fäster de danska och norska strategierna uppmärksamhet vid att en stor del av den kritiska
infrastrukturen ägs och opereras av privata aktörer (NCSS SE 2016; NCSS DK 2017; NCSS
NO 2017). Vidare understryker den norska strategin att en stor del av de beslut som berör
utveckling och säkerhet i cyberomgivningen görs av kommersiella eller icke-statliga
organisationer. Ur ett internationellt perspektiv görs besluten utanför de traditionella
mellanstatliga arenorna (NCSS NO 2017).

Då det gäller målsättningar för att utveckla

samarbete eller det identifierade förhållandet har strategierna olika utgångspunkter. Den
isländska strategin föreslår inrättandet av ett cybersäkerhetsforum för att öka koordinering och
samarbete mellan offentligt och privat (NCSS IS 2015). De danska och norska strategierna
eftersträvar ett stärkt cybersäkerhetssamarbetet mellan privat och offentligt. Strategierna
nämner en rad åtgärder som t.ex.

olika samarbetsformer, informationsutbyte, dialoger,

partnerskap och kunskapsutbyte (NCSS SE 2016; NCSS DK 2017; NCSS NO 2017). Den
svenska strategin skiljer sig något från de övriga strategierna. Till skillnad från de andra
nämns inte utvecklingsåtgärder som syftar på jämbördiga samarbetsformer eller partnerskap.
55

Den svenska strategin understryker däremot på många punkter starkare myndighetstillsyn,
riktat mot privata aktörer (NCSS SE 2016). I och för sig nämns även myndighetstillsyn i den
norska strategin som ett redskap för ökad cybersäkerhet. I den norska strategin verkar
tillsynen dock vara ett redskap bland andra som inte ges speciellt utrymme i den norska
strategin. Den norska strategin ser att myndigheterna har en viktig roll som lagstiftare,
facilitatorer och tillsynsparter (NCSS NO 2017). De övriga strategierna betonar däremot mer
samarbete än ökad tillsyn. Tillsyn kan kanske ses som motsatsen till partnerskap, eftersom det
grundar sig på förpliktande säkerhetsbestämmelser och övervakning och sätter således
aktörerna i olika position i förhållande till varandra. Den finska strategin behandlar inte
specifikt problematiken kring den privata och offentliga sektorn (NCSS FI 2019).
Gemensamt för alla strategier verkar vara att de ser cybersäkerheten som allas ansvar. Som en
del av detta ansvar ska var och en sörja och ansvara för sin egen säkerhet och på detta sätt
bidra till en ökad nationell säkerhet.

56

6

Nordiska cybersäkerhetsmandat

6.1 Allmän överblick över cybersäkerhetsmandaten i de
studerade strategierna
Som det framgår ur tabell 6 nedan förekommer det en del övergripande skillnader i hur de
olika strategierna beaktat och betonat cybersäkerhetens fem mandat och de tre tvärmandaten.
Rött anger lägsta betoning, gul högsta, x anger ifall perspektivet återfinns i strategin. En snabb
överblick ger för handen att alla mandat finns beaktade i alla förutom en strategi. Den enda
större avvikelsen i strategierna verkar vara att den norska strategin inte beaktar mandatet
underrättelseverksamhet. Dock ät betoningen även i de övriga strategierna gällande
underrättelseverksamhet relativt sett låg. Gemensamt för de isländska, danska och svenska
strategierna är att alla lägger starkast betoning på mandatet skydd av kritisk infrastruktur och
nationell krisberedskap. Den finska strategin lägger stark betoning på koordinering och den
norska på forskning.
Tabell 6: Komparationsmatris över förekomst och betoning av mandaten i de nordiska
cybersäkerhetsstrategierna.
Kategori
Cyberbrottsbekämpning
Cyberdiplomati och förvaltning av internet
Militära cyberfrågor
Skydd av kritisk infrastruktur och nationell krisberedskap
Underrättelseverksamhet
Forskning
Koordination
Skydd och utbyte av information

NCSS IS
x
x
x
x
x
x
x
x

NCSS FI
x
x
x
x
x
x
x
x

NCSS DK
x
x
x
x
x
x
x
x

NCSS NO
x
x
x
x
x
x
x

NCSS SE
x
x
x
x
x
x
x
x

Figur 3 nedan synliggör de olika mandatens inbördes förhållande och styrka i de studerade
strategierna. En överblick ger för handen att alla strategier fäster högst vikt vid skydd av
kritisk infrastruktur och nationell krisberedskap, forskning, koordinering samt skydd och
utbyte av information.

57

Figur 3: Betoning av mandaten i de nordiska cybersäkerhetsstrategierna.
100,00 %
90,00 %
80,00 %
70,00 %
Skydd och utbyte av information
Koordination
Forskning & Kompetensutveckling
Underrättelseverksamhet
Skydd av kritisk infrastruktur och nationell
krisberedskap
Militära cyberfrågor
Cyberdiplomati och förvaltning av internet
Cyberbrottsbekämpning

60,00 %
50,00 %
40,00 %
30,00 %
20,00 %
10,00 %
0,00 %
NCSS IS

NCSS FI

NCSS DK

NCSS NO

NCSS SE

6.2 Cyberbrottsbekämpning
Mandatet cyberbrottsbekämpning har behandlats i alla strategier. Mandatet har i de olika
strategierna betonats med olika styrka. Starkast är området tangerat i den isländska strategin
och svagast i den danska. Den danska strategin nämner mandatet med en punkt (NCSS DK
2017). Som redan tidigare framkommit kopplar den isländska strategin effektiv ihop
cyberbrottsbekämpning

med möjligheten till att skapa gynnsamma ekonomiska

konkurrensfördelar. Målet är delvis att höja den isländska nationella cybersäkerheten men
även att göra den isländska cyberomgivningen så oattraktiv som möjligt för kriminella aktörer
(NCSS IS 2015). De isländska, norska, svenska och finska strategierna lyfter fram vikten av
internationellt samarbete inom området (NCSS IS 2015; NCSS SE 2016; NCSS NO 2017;
NCSS FI 2019). Alla strategier talar på ett eller annat sätt för att öka polisens förutsättningar
att bekämpa cyberbrottslighet. Den svenska strategin förespråkar speciellt förebyggande
verksamhet inom området (NCSS SE 2016). De finska, isländska och svenska strategierna
lyfter fram utvecklandet av lagstiftning så att den bättre svarar på de nya utmaningarna
(NCSS IS 2015; NCSS SE 2016, 2016). Den isländska strategin understryker att Islands

58

cyberbrottsbekämpning och lagstiftning ska vara på samma nivå som de övriga nordiska
ländernas (NCSS IS 2015). Detta indikerar på att lagstiftningen av en eller annan orsak inte
uppleva vara på samma nivå som de övriga nordiska ländernas, då det gäller effektiv
cyberbrottsbekämpning. Någon vidare utvärdering om lagstiftningens effektivitet eller nivå
finn inte i den isländska strategin. Den lagstiftningsmässiga aspekten är inte framträdande i
den danska eller den norska strategin. De finska, norska och svenska strategierna fäster
uppmärksamhet vid förebyggande brottsbekämpningsarbete (NCSS SE 2016; NCSS NO
2017; NCSS FI 2019), något som inte uttryckligen förekommer i de övriga strategierna. Den
norska strategin verkar i jämförelse vara tydligast och precisast då det gäller formulerade
målsättningar för mandatet. Allmänt taget har mandatet beaktats i relativt väl i alla strategier
förutom den danska.

6.3 Cyberdiplomati och förvaltning av Internet
Mandatet cyberdiplomati och förvaltning av Internet beaktas i alla de studerade strategierna
De nordiska ländernas strategier verkar i regel ha lyft fram relevanta och aktuella frågor som
relaterar till mandatet. Starkast betonas det i den finska strategin och svagast i den danska.
Gemensamt för alla strategier är att de lyfter fram vikten av mandatet och det internationella
samarbete för den nationella cybersäkerheten. Alla strategier eftersträvar generellt sett ett ökat
internationellt samarbete och alla strategier omnämner de viktigaste organisationerna och
arenorna där cybersäkerhetsarbete görs som t.ex. FN, Nato, EU, OECD, OSCE (NCSS IS
2015; NCSS SE 2016; NCSS DK 2017; NCSS NO 2017; NCSS FI 2019). Den svenska
strategin nämner specifikt de för Internets förvaltning centrala organisationerna som ICANN,
IETF, ITU och IGF (NCSS SE 2016) och den finska lyfter fram internationellt samarbetet på
såväl den politiska som den tekniska nivån, vilket kan tolkas syfta på just förutnämnda
centrala organisationer (NCSS FI 2019). Skillnader förekommer i vad som lyfts fram som
viktigt och vilka åtgärder som ska tas. De isländska, finska, norska och svenska strategierna
understryker vikten med att påverka de nationella målsättningarna inom ramen för de
befintliga internationella forumen och arenorna som existerar. De viktigaste målen för dessa
strategier är en säkrare cybermiljö som beaktar de grundläggande demokratiska värderingarna
och mänskliga rättigheterna (NCSS IS 2015; NCSS SE 2016; NCSS NO 2017; NCSS FI

59

2019). Såväl den norska, danska som isländska strategin fäster uppmärksamhet vid
koordinering och samordning mellan de parter som representerar länderna på de
internationella arenorna (NCSS IS 2015, 2015; NCSS NO 2017). Speciellt betonas detta i den
danska strategin (NCSS DK 2017). Den svenska och den finska strategin lyfter skilt fram
utvecklandet av diplomatiska och politiska mekanismer för att verifiera, peka ut och utkräva
ansvar samt motåtgärder som kan användas då en nation utsätts för cyberangrepp (NCSS SE
2016; NCSS FI 2019). Den danska strategin är den enda som klart och tydligt lägger
ambitioner på att förstärka koordineringen och insatserna på den diplomatiska arenan genom
att utnämna en ”tech-ambassadör” och en ny cyberkoordinatorstjänst vid det danska
utrikesministeriet. Syftet med den nya koordinatorn är att på så sätt höja på den internationella
representationen och samarbetet. (NCSS DK 2017). De svenska, norska och finska
strategierna lägger specifikt vikt vid nordiskt regionalt samarbete (NCSS SE 2016; NCSS NO
2017; NCSS FI 2019).

6.4 Militära cyberfrågor
Militära cyberfrågor lyfts starkast fram i de svenska och norska strategierna, men mandatet
har beaktas i alla strategier. Svagast är betoning i den isländska strategin. Den isländska
strategin understryker snarare olika aspekter gällande försvarssamarbete än direkt satsningar
på militära cyberförmågor och speciellt nämns samarbetsparter som Nato och USA i detta
sammanhang. Den isländska strategin understryker att samarbetet med Nato inom
cyberområdet kommer att fördjupas och att Nato gjort gällande att även cyberattacker kan
klassificeras hörande under Nato-fördragets 5:e artikel (NCSS IS 2015). På samma sätt
understryker även den norska strategin att kan en cyberangrepp betraktas som en ”väpnad
attack” som kan utlösa en nations rätt till självförsvar (NCSS NO 2017). Dessa konstaterande
kan ses som direkta försvarsmässiga och tydliga markering inom cyberdomänen, något som
inte återfinns i de tre övriga strategierna. Att detta inte nämns i de övriga strategierna betyder
inte direkt att det inte skulle utarbetas eller utvecklas försvarsmässiga motåtgärder. Däremot
berättar det något om viljan att klart och tydligt signalera dessa frågor utåt.
De norska och danska strategierna talar explicit om utvecklandet om direkta cyberoperativa
försvarsförmågor (NCSS DK 2017; NCSS NO 2017). Även de svenska och den finska
60

strategierna vill utveckla det nationella cyberförsvaret, men är inte lika explicita i sina uttryck
(NCSS SE 2016; NCSS FI 2019). Den svenska strategin gör dock klart för sig att Sverige ska
ha ett utvecklat cyberförsvar för att kunna möta och hantera angrepp från kvalificerade
motståndare i cyberrymden (NCSS SE 2016). De finska och danska strategierna vill båda
utveckla den militära cyberunderrättelseverksamheten (NCSS DK 2017; NCSS FI 2019).
Förövrigt verkar den finska strategin ganska sparsam i sina uttalanden om utvecklandet av
militära cyberförmågor.
Gemensamt för alla verkar vara viljan att utveckla ett trovärdig cyberförsvarsförmåga som ger
nationerna nationell handlingsfrihet och en trovärdig handlingsförmåga även i cybermiljön.
Klarast på denna punkt är den danska, norska och svenska strategierna. Den norska strategin
vill fördjupa samarbetet mellan civilsamhället och militären för att bättre kunna svara på
utmaningarna genom vad de kallar för totalförsvarsmodellen. Strategin understryker att
försvarssektorn är beroende av civil digital infrastrukturer och tjänster (NCSS NO 2017).
Danmark har en något liknande mekanism med sitt så kallade försvarsavtal som engagerar ett
bredare lager aktörer än enbart militären kring försvarsfrågor (NCSS DK 2017). Den svenska
strategin riktar i första hand sina cyberförsvarsinsatser för att skydda kritisk infrastruktur
(NCSS SE 2016).

6.5 Skydd

av

kritisk

infrastruktur

och

nationell

krisberedskap
Skydd av kritisk infrastruktur och nationell krisberedskap är rikligt representerat

i alla

strategier. Variationer mellan de interna betoningarna i strategierna förekommer. De isländska,
danska och svenska strategierna betonar mandatet starkast (NCSS IS 2015; NCSS SE 2016;
NCSS DK 2017). Den danska strategin betonar mandatet starkast i jämförelse av dessa tre
strategier (NCSS DK 2017). Alla strategier uttrycker på ett eller annat sätt att stödåtgärder
måste riktas till de aktörer som upprätthåller kritisk infrastruktur för att garantera en hållbar
utveckling (NCSS IS 2015; NCSS SE 2016; NCSS DK 2017; NCSS NO 2017; NCSS FI
2019). Den isländska strategin är aningen otydlig då det gäller strategiska verksamhetsmål
riktade mot den kritiska infrastrukturen. Den isländska målsättningen är att öka resiliensen på
isländsk infrastruktur och informationssystem, så att resiliensen är jämförbar med de övriga
61

nordiska ländernas. Detta uttalande antyder på att resiliensnivån är på en lägre nivå eller icke
jämförbar med de övriga nordiska ländernas (NCSS IS 2015). Den svenska strategin kommer
med få konkreta nationella verksamhetsmål och förlitar sig snarare på att säkerhetsarbetet
gällande den kritiska infrastrukturen implementeras genom Europeiska unionens direktiv om
säkerhet i nät- och informationssystem (NIS-direktivet) (NCSS SE 2016). De danska,
isländska och norska strategierna lyfter fram behovet av att utvecklingsarbetet med
riskbedömning inom cybersäkerhetsområdet (NCSS IS 2015; NCSS DK 2017; NCSS NO
2017). De svenska och finska strategierna lyfter fram att särskilt kritiska verksamheter ska
stödas med satsningar på speciell teknisk detekterings- och varningslösningar som staten
sörjer för (NCSS SE 2016; NCSS FI 2019). Förbättrad cybersäkerhet inom den offentliga
administrationen förespråkas särskilt i den danska, isländska och finska strategierna (NCSS IS
2015; NCSS DK 2017; NCSS FI 2019). Den norska och svenska strategin efterlyser
beredskapsövningar riktade till aktörer med kritisk digital infrastruktur (NCSS SE 2016;
NCSS NO 2017).
De finska och den norska strategierna lägger upp som mål att identifiera kritisk infrastruktur
och definiera utvecklande åtgärder skyddet av ifrågavarande infrastruktur (NCSS NO 2017;
NCSS FI 2019). De danska och svenska strategierna har däremot definierat eller identifierat
de sektorer som utvecklande åtgärder bör riktas till. Den danska strategin pekar ut ett antal
sektorer vilka kräver speciell uppmärksamhet: energi, transport, telekommunikation,
hälsovård och den maritima sektorn (NCSS DK 2017). Den svenska strategin fäster
uppmärksamhet vid branscher som eldistribution, vattenförsörjning, transportinfrastruktur,
hälso- och sjukvård och industriella verksamheter (NCSS SE 2016).

6.6 Underrättelseverksamhet
Mandatet underrättelseverksamhet nämns i alla strategier förutom den norska. Överlag har
mandatet fått en mycket svag betoning i alla de studerade strategierna. Mandaten omnämns
bara ett fåtal gånger per strategi (NCSS IS 2015; NCSS SE 2016; NCSS DK 2017; NCSS NO
2017; NCSS FI 2019). Den isländska strategin efterlyser en förmåga att kunna upptäcka och
bekämpa spionage, men nämner inget om att utveckla egna cyberunderättelsförmågor (NCSS
IS 2015). Behoven kring detta mandat verkar väldigt starkt utgå från var och en nations egna
62

behov och aktuella läge. De finska, danska och svenska strategierna uttrycker alla en vilja att
vidareutveckla de förmågor som redan finns på området och fördjupa myndighetssamarbetet
kring frågan (NCSS SE 2016; NCSS DK 2017; NCSS FI 2019). Målet är överlag att utveckla
och

trygga

den

nationella

säkerheten

genom

att

utveckla

den

nationella

cyberunderrättelseverksamheten.

6.7 Forskning
Tvärmandatet forskning har som ovan redan nämnts, utvidgats och innefattar även betoningar
på allmän kompetensutveckling inom cybersäkerhetsområdet. Alla strategier nämner
ambitioner och strävanden i samband med mandatet forskning (NCSS IS 2015; NCSS SE
2016; NCSS DK 2017; NCSS NO 2017; NCSS FI 2019). Starkast finns detta tvärmandat
närvarande i den norska strategin (NCSS NO 2017). Då det gäller den nationella
kompetensutvecklingen har alla strategier klart uttryckta önskemål om att den allmänna
cybersäkerhetskompetensen i samhället borde ökas. Alla strategierna förespråkar stansningar
på området. Hur detta ska förverkligas och vart insatserna ska riktas varierar från strategi till
strategi. En del av målsättningarna i strategierna är bättre avgränsade och riktade andra.
Speciellt sådana mål som allmänt riktar sig till hela samhället på bred front kan vara svåra att
förverkliga på grund av att de saknar klara målgrupper och avgränsningar. Alla strategier
innehåller uttalanden gällande utvecklandet av kompetenser som inte är tydligt avgränsade
och riktade (NCSS IS 2015; NCSS SE 2016; NCSS DK 2017; NCSS NO 2017; NCSS FI
2019). Den isländska strategin vill till exempel att kunskapsbasen hos individer, den offentliga
förvaltningen och företagen (NCSS IS 2015)och den finska att var och en har tillräckliga
kunskaper för att säkert kunna använda sig av den digitala miljön (NCSS FI 2019).
Många av strategierna efterlyser utvecklandet av läroplaner och utbildningsprogram på olika
skolstadier så att de bättre beaktar samhällets kompetensbehov i frågan om cybersäkerhet.
Speciellt de danska och finska strategierna är tydliga på att utveckla läroplanerna på de olika
stadierna så att de bättre tar cybersäkerheten i beaktande (NCSS DK 2017; NCSS FI 2019).
Ämnet forskning tangeras inte i den isländska strategin (NCSS IS 2015). På denna punkt
skiljer sig den isländska strategin från alla de andra studerade strategierna. De övriga nordiska
strategierna nämner satsningar på forskning inom cybersäkerhetsområdet. Den svenska
63

strategin ämnar speciellt rikta forskningsinsatser på utvecklingen av säkerhet in industriella
styrsystem (NCSS SE 2016). Den danska strategin kopplar även ihop forskning med målet om
ökad nationell kompetensutveckling (NCSS DK 2017). De finska, svenska och norska
strategierna vill öka övningsverksamhet som ett led i att öka den nationella
cybersäkerhetskompetensen (NCSS SE 2016; NCSS NO 2017; NCSS FI 2019).
Den isländska strategin lyfter fram en intressant aspekt gällande utvecklande av gemensam
terminologi. Strategin vill att relevant terminologi ska definieras för att underlätta förståelsen
för cyberrelaterade fenomen inom samhället (NCSS IS 2015).
De finska och svenska strategierna lyfter fram övningsverksamhet som kompetensfrämjande
målsättningar som är eftersträvansvärda (NCSS SE 2016; NCSS FI 2019).

6.8 Koordinering
Eftersom koordinering är ett tvärgående mandat förekommer det omnämnanden i olika
sammanhang igenom strategierna. Koordinering betonas internt jämförelsevis starkast i den
finska strategin (NCSS FI 2019). Alla strategier identifierar behovet av koordinering av
cybersäkerhetsarbetet mellan den offentliga och privata sektorn (NCSS IS 2015; NCSS SE
2016; NCSS DK 2017; NCSS NO 2017; NCSS FI 2019). Alla de nordiska strategierna
understryker koordinering och samarbete speciellt mellan den offentliga och privata sektorn
och då det gäller den kritiska infrastrukturer. Koordinering och informationsutbyte gällande
en bättre nationell lägesbild och uppdagande, hantering av och motåtgärder

mot

cyberhändelser nämns likaså i alla strategierna (NCSS IS 2015; NCSS SE 2016; NCSS DK
2017; NCSS NO 2017; NCSS FI 2019). De danska, finska och norska strategierna efterlyser
starkare koordinering gällande internationell cybersäkerhetsverksamhet (NCSS DK 2017;
NCSS NO 2017; NCSS FI 2019). Som redan tidigare nämnts uttrycker den danska strategin
ambitioner i att förstärka och utveckla en internationella koordineringen gällande
cybersäkerhetsärenden (NCSS DK 2017). Även den finska strategin betonar speciellt
koordinering och samarbete inom EU (NCSS FI 2019).
Den finska strategin verkar skilja sig åtminstone på en punk från de övriga strategierna och
det är ambitionen att klart centralisera nationella koordineringen av cybersäkerhetsarbetet på
64

nationell nivå genom inrättande av en ny tjänst till vars ansvar hör den nationella
koordineringen (NCSS FI 2019).

6.9 Skydd och utbyte av information
Mandatet skydd och utbyte av information har beaktats i alla strategier. Skydd av information
och informationsresurser verkar i strategierna tolkats i bred mening med en rad olika
kontexter och åtgärder som lyfts fram. Internationellt samarbetet och informationsutbyte lyfts
fram av Island som en viktig förutsättning för att kunna

skydda de nationellt viktiga

resurserna. Strategin strävar till att skapa förhållanden som tillåter snabbt informationsutbyte
mellan involverade parter och relevanta aktörer i syfte att minimera skador, försnabba
utredningsprocesser och möjliggöra att hoten kan skötas så smidigt och snabbt som möjligt
(NCSS IS 2015). De övriga strategierna fokuserar mer på internt nationellt informationsutbyte
och koordineringen kring denna fråga. De finska, danska, norska och svenska strategierna
betonar

nationella

incidenthanteringsmodeller

och

förstärkande

av

nationella

cybersäkerhetsmyndigheternas roll i detta sammanhang (NCSS SE 2016; NCSS DK 2017;
NCSS NO 2017; NCSS FI 2019). Effektiverade incidenthanteringsmodeller fungerar som
skyddsmekanismer och knutpunkter för utbyte av relevant information. Gemensamt är att de
olika länderna strävar efter att utveckla mekanismer som underlättar informationsutbytet
mellan relevanta parter och bidrar till att förbättra den nationella lägesbilden. Alla länder har
ambitioner inom området. Informationsdelningen gällande hot, risker och säkerhetsåtgärder
möjliggör att skyddet hos enskilda aktörer anpassas på ett effektivt sätt.
De svenska och danska strategierna är aningen mer detaljerad speciellt då det rör sig om
enskilda lösningar för att skydda informationen än de övriga strategierna. Den svenska
strategin efterlyser

satsningar på utveckling av nationella krypteringslösningar och den

danska att utveckla säkra kommunikationslösningar för statliga myndigheterna (NCSS SE
2016; NCSS DK 2017).
De isländska och danska strategierna lägger speciell vikt vid dataskydd. Den isländska
strategin betonar skyddet av personuppgifter som ett svar på den snabbt utvecklade tekniken
(NCSS IS 2015). Den danska strategin vill å sin sida utveckla säkra digitala identiteter så att
nyttjandet av nättjänster är och upplevs som tryggt (NCSS DK 2017).
65

7

Slutsatser

Forskningen kring cybersäkerhet i allmänhet och cybersäkerhetsstrategier i synnerhet är ett
relativt nytt område. Detta innebär att förståelsen för vad cybersäkerhet är, hur det ska förstås
i en nationell kontext och hur nationer på bästa sätt kan påverka och kanske förbättra den
nationella cybersäkerheten är varierande. Meningen med studien har delvis varit öka
förståelsen kring nationella cybersäkerhetsstrategier och deras roll som centrala styrdokument
för nationell säkerhet och delvis att mer ingående granska hur strategierna via sina
formuleringar och betoningar kan lägga vikt på olika saker. Vidare har studien belyst vilka
komplexa och viktiga avvägningar och frågeställningar som ligger bakom nationella
cybersäkerhetsstrategier och som nationerna på ett eller annat sätt är tvungna att ta ställning
till.
Denna studie har gett en fördjupad inblick i och förståelse för hur nationella
cybersäkerhetsstrategier kan skilja sig åt och utformas trots att de nationer vars
cybersäkerhetsstrategier granskats har mycket gemensamt såväl politiskt, kulturellt som ur ett
nationellt säkerhetsperspektiv. Studien har belyst skillnader i betoningar och studerat hur väl
de studerade strategierna tagit centrala frågeställningar och avvägningar, som anses avgörande
för välavvägda nationella cybersäkerhetsstrategier, i beaktande.
Oberoende skillnaderna i strategierna och de nationsspecifika utgångslägena verkar det i regel
som om de studerade strategierna tagit de centrala frågeställningarna och avvägningarna
tämligen väl i beaktande. Det förkommer dock märkbara skillnader i betoningar på olika
områden mellan de studerade strategierna. Några få teman är inte alls behandlade i tre av de
studerade strategierna.
Denna studie har genom tematisk innehållsanalys baserad på de tidigare presenterade
teoretiska ramverken, jämfört de studerade strategierna och deras interna betoningar mot
varandra, för att komma åt skillnader och likheter. Resultaten är deskriptiva till sin natur. På
grund av strategiernas olika struktur, utformning och det faktum att de klart är riktade till
olika målgrupper har tolkningen och således även analysen av innehållet ställvis varit
utmanande. Alla strategier är inte lika tydliga och precisa i avgränsning och riktande av

66

åtgärder trots att de tangerar samma saker. Trots många likheter i kommunicerade teman
målar var och en strategi upp en bild om målsättningar och åtgärder som tycks anknyta till
just det landets utvecklingsskede och behov. Otydligheten i formuleringar och åtgärder eller
avsaknaden av viktiga avvägningar kan å sin sida leda till strategierna är till liten eller ingen
nytta, då det gäller att hitta en väg till ett säkrare digitalt sammanlänkat samhälle.

7.1 Diskussion
Trots att de nordiska cybersäkerhetsstrategierna innehåller mycket likheter och lyfter fram
liknande frågor förekommer det fortfarande en klar variation vad gäller nationella
prioriteringar, betoningar och konceptualisering av utmaningar i enlighet med vad Cordey och
Dewar (2019) kommit fram till.
Johnsen (2015) och Luiijf, Besseling & Graaf (2013) efterlyste i sina studier att
cybersäkerhetsstrategier mer ingående borde ta ställning för att utarbeta gemensamma
begreppsdefinitioner inom området för att på detta sätt lägga grunden för ett bättre
internationellt samarbete och för att skapa en gemensam nationell förståelse för området.
Vidare argumenterade Johnsens studie för en vidaredefinition av begreppet ”cybersäkerhet”.
De nordiska strategierna har i största allmänhet tämligen väl definierat vad just de menar med
de centralaste begreppen som behandlas i respektive strategier. Island har som enda strategi
efterlyst utarbetande av mer precisa och omfattande begreppsdefinitioner. I och för sig har det
t.ex. i Finland sedan tidigare, innan den nya strategin trädde i kraft, redan utarbetats en
nationell begreppsordlista för cybersäkerhetsområdet (Sanastokeskus TSK ry 2018).
På grund av de olika utformningarna och utgångspunkterna i de jämförda nationella
strategierna ser betoningarna olika ut. Målsättningarna och verksamhetsmål i en del av
strategierna verkar bristfälligt avgränsade och identifierade för att klart kunna rikta effektiva
åtgärder till de målgrupper och områden där verkan skulle vara störst. Allmänna exempel på
dylika områden i strategierna är t.ex. kompetensutveckling och skydd av kritisk infrastruktur.
Kompetensutveckling strävar till att höja den nationella medvetenheten om cyberrelaterade
risker. Den nationella cybersäkerheten kommer inte att höjas ifall nivån på vetskap och
kompetens är på låg nivå. För att höja den allmänna kompetensen finns det ett behov av att
67

integrera cybersäkerhetsaspekter i nationella utbildningsprogram på olika nivåer. Vidare
behövs det nationella utbildningsprogram som garanterar att en tillräcklig mängd experter
finns att tillgå. Som sista led i den kompetensutvecklande verksamheten borde det nationellt
sörjas för att nyckelbeslutsfattare i samhället har tillräckligt med kunskap för att kunna ta
övervägda beslut (Luiijf & Healey 2012). Alla strategier nämner ambitioner och strävanden i
såväl forskning som allmän kompetensutveckling. Då det gäller den nationella
kompetensutvecklingen har alla strategier klart uttryckta önskemål om att den allmänna
cybersäkerhetskompetensen i samhället borde ökas. Gemensamt är att alla strategierna talar
om en allmän insats. Hur detta ska förverkligas varierar från strategi till strategi. En del av
målsättningarna i strategierna är bättre avgränsade och riktade andra. Speciellt sådana mål
som

allmänt

riktar

sig

till

hela

samhället

på

bred

front

utan

noggrannare

målgruppsdefinitioner, kan vara svåra att förverkliga på grund av att de saknar en klart
avgränsad riktning. Speciellt de isländska, danska, svenska och delvis den norska strategin
innehåller uttalanden gällande utvecklandet av kompetenser som inte är tydligt riktade.
Många av de studerade strategierna, ( även inkluderande en del av de förutnämnda) efterlyser
å andra sidan utvecklandet av nationella läroplaner och utbildningsprogram på olika
skolstadier, så att de bättre beaktar samhällets kompetensbehov i frågan om cybersäkerhet.
Åtgärder som dessa är lätta att genomföra och förverkliga genom att uppdatera de nationella
läroplanerna och utnyttja den nationella skolsystemet för implementering. Åtgårder som dessa
kan anses väl riktade och avgränsade. Det förekommer inom de studerade strategierna fler
liknande exempel där målgrupperna för insatser är otydligt definierade. Den svenska strategin
vill t.ex. förbättra säkerheten i industriella styrsystem (sk. SCADA-system), men definierar
inte tydligt ifall ambitionen gäller hela det svenska näringslivet eller bara den samhällskritiska
infrastrukturen. En klart bättre avgränsning skulle vara att rikta åtgärderna till aktörer,
målgrupper eller sektorer

där insatserna har mest effekt t.ex. operatörer av den

samhällskritiska infrastrukturen.
Lehto (2015) har identifierat att många cybersäkerhetsstrategier har likheter i det att de ser
cybersäkerhet som något fundamentalt för att skydda statliga hemligheter, möjliggöra
nationellt försvar och att försvara den kritiska infrastrukturen som genomtränger det moderna
samhället och den moderna ekonomin. Skydd av kritisk infrastruktur och nationell
68

krisberedskap handlar om olika operationella och taktiska funktioner som bland annat
innefattar övningsverksamhet, motåtgärder, återhämtning och uppföljning av cyberincidenter
(Luiijf & Healey 2012). De nordiska cybersäkerhetsstrategiers beaktar alla föregående
punkter och är lika i det att de sätter stor vikt vid skyddet av den kritiska infrastrukturen.
Mandatet skydd och utbyte av information har beaktats i alla strategier. Skydd av information
och informationsresurser verkar i strategierna tolkats i bred mening med en rad olika
kontexter och åtgärder som lyfts fram. Mandatet har sitt huvudfokus att förebygga, reagera
och återhämta sig från cyberincidenter den verksamhet som byggs runt dessa funktioner.
Informationsutbyte

bygger

på

förtroende

mellan

en

eller

flera

organisationer.

Informationsutbyte bygger på frivillighet och förtroende och ska inte blandas med
förpliktande utlämnande av information som baserar sig på lagstiftning och ofta är enkelriktat.
Informationsutbyte kan ske nationellt eller internationellt (Luiijf & Healey 2012). Den
isländska strategin lyfter relativt starkt fram internationellt informationsutbyte, som en viktig
förutsättning för att kunna skydda de nationellt viktiga resurserna medan övriga strategierna
mer verkar fokusera på nationell koordinering och informationsutbyte på nationell nivå.
Speciellt de finska, danska, norska och svenska strategierna betonar nationella
incidenthanteringsmodeller och förstärkande av nationella cybersäkerhetsmyndigheternas roll
i detta sammanhang. Effektiverade incidenthanteringsmodeller fungerar samtidigt som
skyddsmekanismer och knutpunkter för utbyte av relevant information. Gemensamt är att de
olika länderna strävar efter att utveckla mekanismer som underlättar informationsutbytet
mellan relevanta parter och bidrar till att förbättra den nationella lägesbilden.
Nationella säkerhetsstrategier borde klargöra och ta ställning till hur stater kommer att agera i
internationella kontexter med speciell vikt på proaktiv utrikespolitik. Den internationella
dimensionen i sin helhet med ”cyberdiplomati och förvaltning av Internet” medräknat är ett
viktigt element inom ramen för en utvecklad och effektiv nationell cybersäkerhet. Förvaltning
av Internet och cyberdiplomati handlar delvis om hur utvecklings- och förvaltningsorgan tas i
beaktande i en internationell och mycket långt självreglerande miljö och delvis om hur
nationerna engagerar sig i och ser på det internationella multi- och bilaterala relationsarbetet
inom cyberdomänen. Många nationer har haft svårt att klart definiera och hitta sina mål inom
den internationella och förvaltningsmässiga kontexten (Luiijf & Healey 2012). En överblick
69

av de studerade strategierna ger för handen att frågan om internationell verksamhet samt
cyberdiplomati och förvaltning är beaktat i alla strategier. Betydande skillnader mellan
strategierna förekommer dock. Den isländska strategin lägger störst vikt och den danska
minst vikt vid det internationella perspektivet. Norges, Sveriges och Finlands strategier ligger
tämligen nära varandra i den relativa betoningen av det internationella perspektivet. Aningen
överraskande är att den danska betoningen på perspektivet är så svagt med tanke på att landet
är med i såväl EU som Nato. I och för sig lyfter den danska strategin fram att det
internationella arbetet måste förstärkas, men allmänt verkar det som om helhetsvikten av det
internationella perspektivet genomgående förblir lågt och otydligt i strategin. Den finska
strategin positionerar på ett klart och tydligt sätt den finska nationella cybersäkerheten i en
bredare utrikes- och säkerhetspolitisk kontext på ett sätt som verkar skilja sig från de övriga
strategierna. Orsaken kan möjligen sökas i Finlands historiska förflutna och geopolitiska läge
vid EU:s nordöstra utkant.
Internet har i dagens läge utvecklats till ett centralt medium for yttrande av åsikter,
opinionsbildning och en plattform som kunnat användas för att utveckla demokratistödjande
deliberativa mekanismer och innovationer. Speciellt för medborgare i mer auktoritativa stater
har nätet erbjudit en påverkningskanal för oppositionen och oliktänkare. Eftersom den
moderna cyberomgivningen blivit en central plattform för utövande av grundläggande
rättigheter, är skyddet av dessa rättigheter och tillgänglighet till Internet centrala frågor för
stater som vill skydda och främja dessa rättigheter (Ekstedt, Parkhouse & Clemente 2012).
Från detta perspektiv är frågan om ”åsiktsfrihet mot politisk stabilitet” central och något en
nationell cybersäkerhetsstrategi borde behandla speciellt med tanke på att dessa frågor starkt
även är förknippade med det internationella perspektivet samt mandatet ”cyberdiplomati och
förvaltning av Internet”. Inom detta dilemma förekommer det skillnader mellan de nordiska
länderna. De norska, finska och svenska strategierna drar alla upp linjer för hur länderna
aktivt ska arbeta för och utveckla arbetet kring de grundläggande fri- och rättigheterna även i
cybermiljön. Alla förutnämnda länder förbinder sig till att arbeta för ett fritt, öppet, nåbart,
tillgängligt och stabilt Internet, där demokratiska principer och mänskliga fri- och rättigheter
respekteras. De danska och isländska strategierna tar inte ställning till dessa aspekter, vilket
kan ses som avvikande i den nordiska kontexten.
70

I tidigare forskning har den sektorsvisa ansvarssplittringen då det gäller nationell
cybersäkerhet setts som problematisk (Gulichsen et al. 2003). Den sektorsvisa splittringen är
antagligen något man inte helt kan komma ifrån. Åtgärder för att minska på utmaningarna
som splittringen medför är välkomna. Till skillnad från många andra nationella
säkerhetsfrågor är cybersäkerheten ett tema som genomtränger traditionella modeller för
organisering och samordning. På grund av detta krävs det aktiva statliga åtgärder som
samordnar cybersäkerhetsverksamheten på olika nivåer såväl internationellt som nationellt.
Uppgiften att ansvara för koordinationen är ofta hänvisad till någons specifik statligt
myndighet. Koordinationsfunktionen har ett antal centrala uppgifter att beakta till vilka bland
andra hör utvecklingen och uppdateringen av en nationella cybersäkerhetsstrategin,
samordningen av skyddet för kritisk infrastruktur och möjligen upprättandet av
samarbetsarenor för privat och offentligt samarbete. Även lagstiftningsarbete skulle kräva
samordning men på grund av olika orsaker har många nationer splittrat ansvaret för
lagstiftningsarbetet mellan olika förvaltningsområden. Detta kan innebära att myndigheternas
skiljande syn på saker kan leda till splittrad lagstiftning (Luiijf & Healey 2012). De nordiska
länderna uttrycker i varierande grad ambitioner för att råda bot på ett utmaningen. Alla
strategier gör gällande att myndighetsansvaret är splittrat och kräver uppmärksamhet för att få
det offentliga samarbetet att fungera friktionsfritt och ändamålsenligt. Något starkare betoning
på teman kring ett splittrat ansvar förekommer speciellt i den danska men även i den norska
strategin. Den danska strategin är tydlig på med att förstärka sin modell med sektorsvist
ansvar sektorsvisa delstrategierna. De olika strategierna tar upp olika åtgärdsförslag och pekar
ut olika områden som kräver uppmärksamhet. Till exempel utpekar den svenska och de
danska strategierna specifikt att uppmärksamhet ska fästas vid de olika offentliga
förvaltningsnivåerna. Denna aspekt är inte lika tydlig i de övriga strategierna. Enligt den
finska strategin ökas myndighetskoordineringen genom att centralisera ansvaret till en ny
gränsöverskridande funktion inom statsförvaltningen, cybersäkerhetsdirektören, med ansvar
att samordna verksamheten och insatserna. Liknande initiativ beträffande en lika klar
centralisering av helhetskoordineringen och styrningen verkar inte finnas närvarande i de
övriga studerade strategierna. Den danska strategin uttrycker i och för sig ambitioner på att
förstärka koordinationen av internationellt verksamhet.

71

Att skilja på underrättelsefrågor från polisiära eller militära frågor är inte alltid möjligt och
ofta är dessa frågor sammanlänkade (Luiijf & Healey 2012). Gemensamt för alla nordiska
strategier är att polisens, militärens och underrättelsemyndigheterna omnämns i olika grad.
Militära cyberfrågor kan handla om en bred helhet olika åtgärder och målsättningar, vilka kan
skilja sig mellan olika nationer. Militära cyberfrågor kan handla om cyberförsvar där fokuset
kan ligga på skyddandet av de militära digitala omgivningarna eller om att utveckla militär
operativ cyberkapacitet på olika nivåer och till olika omgivningar (Luiijf & Healey 2012). De
svenska, finska och

danska strategierna lyfter fram behovet av att utveckla försvarets

cyberförmågor och speciellt försvarets underrättelseverksamhet. De olika nationella
strategierna verkar betona dessa utvecklingsområden utifrån sina specifika nationella behov
och utgångslägen. Den finska strategin fäster stor vikt vid vidareutvecklandet av de
underrättelseförmågor det finska försvaret och Skyddspolisen nyligen fått lagenliga
befogenheter till, medan den danska strategin fäster uppmärksamhet vid försvarets
underrättelseverksamhets analytiska kapacitet och förmågan att utföra cyberoperationer.
Genomgående har det militära fått tämligen lite utrymme i den studerade strategierna, även
om mandatet är behandlat och givits utrymme. Överlag är omnämnandena gällande mandatet
rätt allmänna.
Cyberbrottsbekämpning kan omsätta en bred skala av statliga och internationella
organisationer. Vidare kan cyberbrottsbekämpningen omfattas av en rad olika perspektiv, allt
från ekonomiska och lagstiftningsmässiga till nationella säkerhetsfrågor (Luiijf & Healey
2012). Speciellt polisens förutsättningar till effektiv cyberbrottsbekämpning betonas
genomgående i alla strategier. Vidare har många av de studerade strategierna även identifierat
cyberbrottsbekämpningens starkt internationella dimension. Som redan tidigare framkommit
kopplar den isländska strategin effektiv ihop cyberbrottsbekämpning med möjligheten att
skapa gynnsamma ekonomiska konkurrensfördelar. Den svenska strategin förespråkar
speciellt förebyggande verksamhet inom området. Finland, Island och Sverige lyfter fram
utvecklandet av lagstiftning så att den bättre svarar på de nya utmaningarna.
Huvudsyfte med underrättelseverksamheten är att samla in, sammanställa och analysera
information som sedan kan användas för att motverka eller uppdaga olika cyberhot. Ofta

72

handlar det om att ytterligare utveckla befintlig verksamhet (Luiijf & Healey 2012). Alla
strategier har en genomgående svag betoning på underrättelseverksamhet. I sig behöver inte
detta betyda att saken inte får eller har fått uppmärksamhet. Som tidigare framkommit riktar
sig åtminstone en del av åtgärderna till att vidareutveckla befintlig verksamhet. Området är i
övrigt ett sådant som inte söker offentlig uppmärksamhet i någon större utsträckning, vilket
kan vara förklaringen till den relativt sett låga betoningen.
Som Limnéll, Majewski & Salminen (2014) redogjort är Internet en disruptiv teknik som
omdefinierar förhållningen till invanda lösningar. Stater måste balansera hot och möjligheter
som den digitala miljön fört med sig som mot varandra. Den privata sektorn ansvarar för och
driver dessutom en stor del av den samhällskritiska infrastrukturen. Stater som funderar på att
öka den nationell cybersäkerheten måste ta i beaktande den alternativa påverkan som höjd
säkerhet kan föra med sig i på ekonomiska möjligheter att utnyttja nätet och dess digitala
möjligheter. Ett av de mer framstående motsatserna som starkt hänger samman med det
ekonomisk tillväxt och nationell säkerhet är frågan om modernisering av infrastruktur mot ett
starkare skydd av kritisk infrastruktur (Hathaway & Klimburg 2012). Då det gäller dilemmat
skydd och modernisering av kritisk infrastruktur verkar det intressant nog genomgående som
om de nordiska strategierna inte ser detta som en motsättning, utan snarare som en
målsättning och tillgång som kan erbjuda nationella fördelar. Vidare verkar de nordiska
strategierna lägga en tämligen stark vikt vid konkurrensfördelar en höjd nationell
cybersäkerhet kan medföra. Den svenska liksom den isländska och danska strategierna
betonar relativt sett starkt konkurrensfördelar och ekonomiska möjligheter, medan de övriga
strategierna gör det i varierande grad.
Ett betydande dilemma i dagen informationssamhälle är det ekonomiska värdet på
personuppgifter, utbyte och fritt flöde av information mot starkare dataskydd och
medborgarnas rätt till sin egen information. Att realisera Internetekonomins fulla ekonomiska
fördelar är inte möjligt utan ett så stort dataflöde som möjligt. Å andra sidan måste bland
annat frågor som är förknippade med dataskydd och nationell säkerhet vägas upp mot det
fördelar ett möjligast fritt dataflöde kan innebära.

Det förekommer naturliga konflikten

mellan medborgarnas förväntningar och regeringens politik för dataskydd och bevarande av
integritet gentemot behovet av att dela information med avsikt att öka säkerhet. Företag å sin
73

sida förlitar sig på konsumenternas och affärspartnernas villighet att överlåta privat
information samtidigt som de senare nämnda förväntar sig att den utlämnade informationen
förblir privat och hanteras på ett säkert sätt (Hathaway & Klimburg 2012). De finska och
norska strategierna har inte alls tagit ställning till frågan om dataskydd mot utbyte av
information. De svenska och danska strategierna är lika i att de relativt sett betonar dilemmat
dataskydd mot utbyte av information lägst i en relation till de övriga dilemmana i strategierna,
men frågan finns dock närvarande i båda strategierna.
På basen av studien verkar det som om strategierna tämligen omfattande har tagit ställning
eller på ett eller annat sätt beaktat de centralaste elementen och frågorna som kan anses bilda
kärnan för en välavvägd cybersäkerhetsstrategi. Alla strategier har allmänt taget berört de
teoretiska ramarna som granskats i denna studie, bortsett några få undantag. De interna
betoningarna på de olika områdena skiljer sig åt mellan strategierna. Den största skillnaden,
som även påverkar strategierna innehåll, beror på de skiljande strukturerna och
utformningarna strategierna har samt på de olika målgrupper de olika länderna försökt nå med
strategierna. Fastän de största skillnaderna kan hittas i förutnämnda orsaker förekommer det
även klara brister i hur strategierna beaktar centrala frågor och avsaknaden av viktiga
avgränsningar i vissa av de studerade strategierna. Vidare förekommer ställvis direkta
otydligheter i en del av de studerade strategierna. Bristerna i beaktande av centrala frågor och
viktiga avvägningar kan i leda till ad hoc lösningar eller dåligt förberedda ageranden i
överraskande situationer. Otydliga eller bristfälligt riktade verksamhetsmål kan å sin sida med
stor sannolikhet leda till ineffektiva lösningar och icke avsedda resultat i det nationella
cybersäkerhetsarbetet.
Som denna studie påvisat finns det mycket lika men även en del skillnader i de fem nordiska
ländernas cybersäkerhetsstrategier. På grund av sitt kulturella förflutna, sitt beroende av
omvärlden och geografiska läge verkar det som om de fem nordiska länderna har mer
gemensamt än saker som skiljer dem åt. I kommande studier kunde det vara intressant att se
på vad dessa skillnader kan bero på. De fem nordiska länderna har länge gjort nära samarbete,
har liknande samhällen och lagstiftning. Det förekommer även skillnader mellan de nordiska
länderna. Island, Danmark och Norge är Nato medlemmar medan Finland och Sverige är inte
det. Danmark, Sverige och Finland är EU medlemmar medan Norge och Island inte är det.
74

Norge och Island tillhör den Europeiska ekonomiska gemenskapen (EES). Tillhörigheten till
de olika gemenskaperna kan vara en möjlig faktor som har påverkat utformningen av
cybersäkerhetsstrategierna. Alternativt eller i kombination med förutnämnda faktor kan de
enskilda

ländernas

kulturella,

historiska,

förvaltningsmässiga,

politiska

eller

säkerhetsrelaterade utgångslägen påverka hur var och en strategi utformats. Det skulle med
andra ord vara intressant att se på hur de nationella cybersäkerhetsstrategierna utformats i den
nordiska kontexten och vilka betoningar som vart och ett land gjort med beaktande av olika
möjliga bakomliggande faktorer. En kommande studie kunde förslagsvis granska ifall
strategiernas utformning och betoning påverkas av medlemskap eller icke medlemskap i EU
och Nato eller ifall skillnaderna möjligen kan bero på andra till exempel kulturella eller
politiska faktorer. En dylik studie skulle kräva omfattande utrymme och noggrann genomgång
och operationalisering av olika möjliga bakomliggande faktorer. Det skulle även vara
intressant att granska och jämföra hur de olika nordiska cybersäkerhetsstrategierna
formuleringar omsatts i praktiken och vilka följder linjedragningarna fått ur ett
policyimplementeringsperspektiv.

7.2 Avslutning
Studien

jämförde

Finlands,

Sveriges,

Norges,

Danmarks

och

Islands

senaste

cybersäkerhetsstrategier med varandra. Strategierna har utgivits mellan åren 2015-2019 och
således har även studien avgränsats till de nämnda åren. Studien har inte beaktat olika
nationella kompletterande strategier som eventuellt existerar (t.ex. Norges internationella
cybersäkerhetsstrategi).
Huvudsyftet

med

studien

var

att

analysera

hur

de

fem

nordiska

ländernas

cybersäkerhetsstrategier skiljer sig åt och hur skillnaderna formuleras och tar sig uttryck i
tyngdpunkter, målsättningar, valda handlingsförslag och samarbetsformer och hur dessa
anknyter till det valda teoretiska ramverket som baserar sig på de ”tre perspektiven”, ”fem
mandaten” och ”fem dilemmana”.

75

För att avslutningsvis knyta samman studien med de frågor som ställdes i denna studie kan det
kort konstateras att de fem studerade nordiska cybersäkerhetsstrategierna har mycket
gemensamt, men att det samtidigt förekommer skillnader mellan dem.
De centrala frågorna som ställdes i denna studie ämnade ta reda på hurdana skillnader de
förekommer i hur de olika nordiska ländernas cybersäkerhetsstrategier betonar de tre
perspektiven, de fem

huvudsakliga mandaten och de tre tvärmandaten samt de fem

dilemmana. Vidare ämnade studien utreda hur väl strategierna har tagit ställning till de
förutnämnda centrala elementen som kan anses utgöra kärnan till en välformulerad och
välavvägd cybersäkerhetsstrategi.
Skillnader mellan strategierna förekommer på så gott som alla punkter d.v.s. perspektiven,
mandaten och dilemmana samt i sättet de tagit ställning till dessa. Några få frågor har inte
berörts i tre av de totalt fem studerade strategierna. Den norska strategin har inte berört frågor
kring underrättelseverksamhet eller dataskydd mot utbyte av information och den finska
strategin har inte berört dataskydd mot utbyte av information. Den danska strategin har inte
berört åsiktsfrihet mot politisk stabilitet.
Likheter mellan strategierna hittas till exempel i att de ser cybersäkerheten huvudsakligen
som en nationell angelägenhet, som genomsyrar alla nivåer och aktörer. Med andra ord är den
nationella cybersäkerheten allas sak och var och en bär ett ansvar för en höjd nationell
säkerhet. Alla strategier identifierar den komplexa och starkt fragmenterade omgivningen som
det moderna samhället verkar i och gör gällande att de traditionella och invanda
samarbetsmodellerna kräver uppdatering. Speciellt efterlyser strategierna fördjupat samarbete
och ökat informationsutbyte mellan den privata och den offentliga sektorn. Den danska
strategin betonar speciellt samarbete mellan och utveckling av de identifierade
samhällskritiska sektorerna, medan de övriga strategierna är lite mer allmänna på denna
punkt.
Gemensamt för alla strategier är att det statliga perspektivet genomgående är av mindre
betydelse i jämförelse med det nationella eller internationella perspektiven. En överblick av
de tre perspektiven nationellt, internationellt och statligt ger för handen att de finska, norska
och svenska strategierna är mest lika. Gemensamt för dessa strategier är att de lägger högsta
76

betoning på det nationella och lägsta betoning på det statliga perspektivet. Den isländska och
danska strategin skiljer sig åt från de tre föregående i det att Island betonar det internationella
högst och Danmark lägst. Aningen överraskande är att den danska betoningen på perspektivet
är så svagt med tanke på att landet är med i såväl EU som Nato. En plausibel orsak till till att
Island relativt sett betonar det nationella perspektivet svagare än de övriga nordiska länderna
och internationella perspektivet starkast, kan bero på Islands läge mitt emellan två stora
kontinenter, landets lilla storlek och därmed starka beroende av internationella förbindelser då
det gäller såväl säkerhet, försvar som handel. Alla strategier verkar identifiera problem och
frågor som på ett eller annat sätt är förknippade med det nationella utvecklingsbehoven och
betona perspektiven i enlighet med det.
Det förekommer en del skillnader i hur de olika strategierna beaktat och betonat
cybersäkerhetens fem dilemman. Skillnader förekommer i såväl innehåll som i själva
betoningen och hur omfattande strategierna tagit dessa i beaktande. De isländska, finska och
svenska strategierna är lika i det att de ger relativt sett höga betoningar på dilemmat
ekonomisk stimulans mot högre säkerhet.
Det förekommer en del övergripande skillnader i hur de olika strategierna beaktat och betonat
cybersäkerhetens fem mandat och de därtill hörande tre tvärmandaten. Alla fem huvudmandat
och tre tvärmandat finns beaktade i alla förutom en strategi. Den enda större avvikelsen i
strategierna

verkar

vara

att

den

norska

strategin

inte

beaktar

mandatet

underrättelseverksamhet. Dock är betoningen även i de övriga strategierna gällande
underrättelseverksamhet genomgående lågt.

Gemensamt för den isländska, danska och

svenska strategin är att alla lägger starkast betoning på mandatet skydd av kritisk infrastruktur
och nationell krisberedskap. Den finska strategin lägger störst vikt på mandatet koordinering
och den norska på mandatet forskning.
Delvis beror skillnaderna direkt på de olika sätt som strategierna är utformade och
strukturerade på och delvis på betoningarna i själva innehållet. Skillnaden i struktur och
utformning kan beror på många olika faktorer som till exempel på historiska, kulturella,
organisatoriska, politiska eller andra faktorer. Skillnaderna kan även bero på att man genom
någon specifik struktur eller utformning velat nå en specifik publik. De synligaste och mest

77

övergripande skillnaderna i strategierna förekommer antagligen just på grund av de olika
nationella utgångslägena och de olika läsargrupper man velat nå med publikationerna. Detta i
sin tur kan antas ha påverkat betoning av olika saker i strategierna. Ifall man bortser från
avsaknaden av två dilemman och ett mandat i de finska, danska och norska strategierna så har
de studerade strategierna tämligen väl lyckats beakta de olika frågor som hänger i hop med
välavvägda cybersäkerhetsstrategier. Bakomliggande orsaker och förklaringar till vad
skillnaderna kan bero på har inte undersökts i denna studie.

78

Litteratur
Ansoff, H. I. (1984). Strategisen johtamisen käsikirja. Helsinki: Kustannusosakeyhtiö Otava.
Awan, I. (2012). Policing the Global Phenomenon of Cyber Terrorism and Extremism. I:
Policing Cyber Hate, Cyber Threats and Cyber Terrorism, edited by Awan I. London.
Azmi, R. & Kautsarina, K. (2019). Revisiting Cyber Definition.
https://www.researchgate.net/publication/334989724_Revisiting_Cyber_Definition
[2020-10-16].
Azmi, R., Tibben, W. & Win, K. (2016). Motives behind Cyber Security Strategy
Development: A Literature Review of National Cyber Security Strategy.
https://www.researchgate.net/profile/Riza_Azmi/publication/308470260_Motives_beh
ind_Cyber_Security_Strategy_Development_A_Literature_Review_of_National_Cyb
er_Security_Strategy/links/57e4d4a408ae25aa0208ee66/Motives-behind-CyberSecurity-Strategy-Development-A-Literature-Review-of-National-Cyber-SecurityStrategy.pdf [2020-10-16].
BBC News (2016). US accuses Russia of cyber attacks. BBC News.
https://www.bbc.com/news/election-us-2016-37592684 [2020-11-18].
BBC News (2017). Ukraine power cut ”was cyber-attack”. BBC News.
https://www.bbc.com/news/technology-38573074 [2020-11-14].
Blakemore, B. (2012a). Policing Cyber Hate, Cyber Threats and Cyber Terrorism. London.
Blakemore, B. (2012b). Cyberspace, Cyber Crime and Cyber Terrorism. I: Policing Cyber
Hate, Cyber Threats and Cyber Terrorism, edited by Awan I. London.
Bryman, A. (2012). Social research methods. 4:de uppl. New York.
Bryson, J. M. (2010). The Future of Public and Nonprofit Strategic Planning in the United
States. Public Administration Review, 70, ss. 255–267.
Bryson, J. M. (2018). Strategic Planning for Public and Nonprofit Organizations: A Guide to
Strengthening and Sustaining Organizational Achievement. Newark.
Campbell, S. (2010). Comparative Case Study. I: Mills, A., Durepos, G., & Wiebe, E. (red.)
Encyclopedia of Case Study Research. Thousand Oaks: SAGE Publications, Inc., ss.
175–176.
Centre for Cybersecurity, DK (2015). The Danish Cyber and Information Security Strategy.
Clausewitz von, C. (1997). On War. Hertfordshire.
Cordey, S. & Dewar, R. S. (2019). National Cyberdefense Policy Snapshots. 2:a uppl. Zurich.
Council of Europe (2001). Convention on Cybercrime. Council of Europe. No. 185.
DeNardis, L. (2014). The Global War for Internet Governance. London.
Denk, T. (2012). Komparativa analysmetoder. Lund.
Department for Homeland Security (2020). Homeland Threat Assessment - October 2020.
https://www.dhs.gov/sites/default/files/publications/2020_10_06_homeland-threatassessment.pdf [2020-11-14].
Ekstedt, V., Parkhouse, T. & Clemente, D. (2012). Commitments, Mechanisms &
Governance. I: National Cyber Security Framework Manual. Edited by Klimburg A.
Tallinn, ss. 146–190.
Elo, S. & Kyngäs, H. (2008). The qualitative content analysis process. Journal of Advanced
Nursing, 62(1), ss. 107–115, doi:https://doi.org/10.1111/j.1365-2648.2007.04569.x.
79

ENISA (2012). National Cyber Security Strategies: An Implementation Guide.
https://www.enisa.europa.eu/publications/national-cyber-security-strategies-animplementation-guide [2020-10-30].
Esser, F. & Vliegenthart, R. (2017). Comparative Research Methods. I: Matthes, J., Davis, C.
S., & Potter, R. F. (red.) The International Encyclopedia of Communication Research
Methods. New Jersey, ss. 1–22.
Försvarshögskolan (2020). Fakta om asymmetriska hot. https://www.fhs.se/centrum-fortotalforsvar-och-samhallets-sakerhet/om-centret/organisation/cats/fakta-omasymmetriska-hot.html [2020-11-14].
Giantas, D. & Liaropoulos, A. (2019). Cybersecurity in the EU: Threats, frameworks and
future perspectives.
https://www.researchgate.net/profile/Riza_Azmi/publication/308470260_Motives_beh
ind_Cyber_Security_Strategy_Development_A_Literature_Review_of_National_Cyb
er_Security_Strategy/links/57e4d4a408ae25aa0208ee66/Motives-behind-CyberSecurity-Strategy-Development-A-Literature-Review-of-National-Cyber-SecurityStrategy.pdf [2020-10-16].
Gulichsen, S., Hoff, E., Sørli, K., Hagen, J. & Nystuen, K. O. (2003). Strategier for
informasjonssikkerhet - En komparativ studie av strategiarbeidet i Norge, USA,
Australia og EU. FFI/RAPPORT, (2003/00271–1), s. 71.
Haaretz (2019). Dutch intel aided U.S.-Israeli Stuxnet cyberattack on Iran, report reveals.
Haaretz. https://www.haaretz.com/middle-east-news/iran/dutch-intel-aided-u-s-israelistuxnet-cyberattack-on-iran-report-reveals-1.7793561 [2020-11-18].
Harboe, T. (2013). Grundläggande metod: den samhällsvetenskapliga uppsatsen. Malmö.
Harris, S. (2014). @ War - The Rise of Cyber Warfare. London.
Hathaway, M. E. & Klimburg, A. (2012). Preliminary Considerations: On National Cyber
Security. I: National Cyber Security Framework Manual. Edited by Klimburg A.
Tallinn, ss. 1–43.
Helsingin Sanomat (2019). Tiedustelulait hyväksyttiin: nämä uudet salaiset oikeudet Supo
saa, ja näin ne vaikuttavat tavallisen kansalaisen elämään. Helsingin Sanomat.
https://www.hs.fi/politiikka/art-2000006031070.html [2021-02-9].
Helsingin Sanomat (2020a). Yhdysvallat | Yhdysvaltain hallintoon on tehty tietomurto –
lehtitietojen mukaan tekijät olisivat Venäjältä ja vakoilu olisi jatkunut kuukausia.
Helsingin Sanomat. https://www.hs.fi/ulkomaat/art-2000007680443.html [2021-01-3].
Helsingin Sanomat (2020b). Tietosuoja | Vastaamo: Tietomurtoja saattoi olla kaksi – Toimi
näin, jos epäilet tietojasi varastetun tai olet saanut kiristysviestin. Helsingin Sanomat.
https://www.hs.fi/kotimaa/art-2000006698960.html [2021-03-2].
Helsingin Sanomat (2021). Maailma 2021 | Kauhukuvia tahallisesti tappavista kyberiskuista
on maalailtu vuosikymmeniä, mutta tänä vuonna sellainen todella saatetaan nähdä.
Helsingin Sanomat. https://www.hs.fi/ulkomaat/art-2000007713504.html [2021-01-3].
Hsieh, H.-F. & Shannon, S. E. (2005). Three Approaches to Qualitative Content Analysis.
Qualitative Health Research, 15(9), ss. 1277–1288, doi:10.1177/1049732305276687.
ICANN (2013). Montevideo Statement on the Future of Internet Cooperation.
https://www.icann.org/news/announcement-2013-10-07-en [2020-11-22].

80

ICSS_NO (2017). International cyber strategy for Norway.
https://www.regjeringen.no/globalassets/departementene/ud/dokumenter/sikpol/
cyberstrategy_2017.pdf.
IGF (2018). IGF 2018 Chair’s Summary: Thirteenth Meeting of Internet Governance
ForumParis, 12-14 November 2018.
https://www.intgovforum.org/multilingual/index.php?q=filedepot_download/
6212/1417 [2020-12-22].
Izycki, E. & Colli, R. (2019). Protection of critical infrastructure in national cyber security
strategies.
https://www.researchgate.net/profile/Eduardo_Izycki/publication/335760609_Protecti
on_of_critical_infrastructure_in_national_cyber_security_strategies/links/
5d7a3730299bf1cb809a66cf/Protection-of-critical-infrastructure-in-national-cybersecurity-strategies.pdf [2020-10-16].
Jansson, S. & Sihvonen, T. Kyberturvallisuus valtiollisena toimintaympäristönä ja siihen
kohdistuvat uhkat. Media & viestintä, 2018(41), ss. 1–28.
Johnsen, S. (2015). A Comparative Study of the Norwegian Cyber Security Strategy vs
strategies in EU and the US – emerging cybersafety ignored (ESREL 2015 Draft).
https://www.researchgate.net/profile/S_Johnsen/publication/281857953_A_Comparati
ve_Study_of_the_Norwegian_Cyber_Security_Strategy_vs_strategies_in_EU_and_th
e_US_-_emerging_cybersafety_ignored_ESREL_2015_Draft/links/
55fbd7e708aeba1d9f3a1912/A-Comparative-Study-of-the-Norwegian-CyberSecurity-Strategy-vs-strategies-in-EU-and-the-US-emerging-cybersafety-ignoredESREL-2015-Draft.pdf [2020-10-16].
Juuti, P. & Luoma, M. (2009). Strateginen johtaminen - Miten vastata kompleksiseen ja
postmodernin ajan haasteisiin. Keuruu.
Kamensky, M. (2008). Strateginen johtaminen. Helsinki.
Klimburg, A. red. (2012). National cyber security framework manual. Tallinn.
Klimburg, A. & Healey, J. (2012). Strategic Goals & Stakeholders. I: National Cyber Security
Framework Manual. Edited by Klimburg A. Tallinn, ss. 66–107.
Klimburg, A. & Mirtl, P. (2012). Cyberspace and governance - a primer. Wien:
Österreichisches Institut für Internationale Politik / Working Paper 65.
Laamanen, T., Kamensky, M., Kivilahti, T., Kosonen, P., Laine, K. & Lindell, M. (2005).
Strategisen johtamisen käsitteet - englannista suomeksi. Helsinki.
Lehto, M. (2015). The Cyberspace Threats and Cyber Security Objectives in the Cyber
Security Strategies. International Journal of Cyber Warfare and Terrorism, 3, ss. 1–18.
Limnéll, J., Majewski, K. & Salminen, M. (2014). Kyberturvallisuus. Jyväskylä: Docendo.
Lindgren, S. (2011). Textanalys. I: Fangen, K. & Sellerberg, A.-M. (red.) Många möjliga
metoder. Lund.
Lindström, G. & Luiijf, E. (2012). Political Aims & Policy Methods. I: National Cyber
Security Framework Manual. Edited by Klimburg A. Tallinn, ss. 44–65.
Luiijf, E., Besseling, K. & Graaf, P. (2013). Nineteen National Cyber Security Strategies.
International Journal of Critical Infrastructure Protection, 9, ss. 3–31.
Luiijf, E. & Healey, J. (2012). Organisational Structures & Considerations Eric Luiijf, Jason
Healey. I: National Cyber Security Framework Manual. Edited by Klimburg A.
Tallinn, ss. 108–145.
81

Martin, I. (2015). Cyber Security Strategies - An Overview. International Journal of
Information Security and Cybercrime, 4(1), ss. 33–40.
Marvasti, A. B. (2019). Qualitative Content Analysis: A Novice’s Perspective. Forum:
Qualitative Social Research, 20(3), ss. 1–14, doi:10.17169/fqs-20.3.3387.
Metsämuuronen, J. (2008). Laadullisen tutkimuksen perusteet. Helsinki.
MSB (2019). Samlad informations- och cybersäkerhetshandlingsplan för åren 2019–2022 : 1
mars 2019. https://rib.msb.se/filer/pdf/28804.pdf [2020-10-16].
NCSS DK (2017). Danish Cyber and Information Security Strategy.
https://www.enisa.europa.eu/topics/national-cyber-security-strategies/ncss-map/
national-cyber-security-strategies-interactive-map/strategies/national-strategy-forcyber-and-information-security/@@download_version/
8b31862c3e304fceadc0719d18dc3bb3/file_en [2020-10-1].
NCSS FI (2013). Suomen kyberturvallisuusstrategia 2013. https://turvallisuuskomitea.fi/wpcontent/uploads/2018/05/Strategi-fo%CC%88r-cybersa%CC%88kerheten-iFinland.pdf [2020-09-14].
NCSS FI (2019). Finland’s Cyber Security Strategy 2019.
https://turvallisuuskomitea.fi/en/finlands-cyber-security-strategy-2019/ [2020-09-9].
NCSS IS (2015). Icelandic National Cyber Security Strategy 2015–2026, Plan of action
2015–2018. Summary in English of the Icelandic National Cyber Security Strategy
approved by the Minister of the Interior in April 2015.
https://www.enisa.europa.eu/topics/national-cyber-security-strategies/ncss-map/
national-cyber-security-strategies-interactive-map/strategies/icelandic-national-cybersecurity-strategy/@@download_version/d2ae3c3629894810ab33f7630979eec8/
file_en [2020-11-19].
NCSS NO (2017). National Cyber Security Strategy for Norway.
https://www.enisa.europa.eu/topics/national-cyber-security-strategies/ncss-map/
national-cyber-security-strategies-interactive-map/strategies/national-strategy-forinformation-security/@@download_version/f201ff6da6eb4101b1ca050e79f53975/
file_en [2020-11-19].
NCSS SE (2016). A national cyber security strategy, Skr. 2016/17:213.
https://www.enisa.europa.eu/topics/national-cyber-security-strategies/ncss-map/
national-cyber-security-strategies-interactive-map/strategies/swedish-national-cybersecurity-strategy/@@download_version/54488ef3fa3747f38d2d0040ea06c283/file_en
[2020-11-19].
Niinistö, S. (2021). Republikens president Sauli Niinistös nyårstal den 1 januari 2021.
Presidentti. https://www.presidentti.fi/sv/tal/republikens-president-sauli-niinistosnyarstal-den-1-januari-2021/ [2021-01-3].
Näsi, J. & Aunola, M. (2001). Strategisen johtamisen teoria ja käytäntö. Helsinki.
POHA (2021). Poliisihallituksen tilinpäätös ja toimintakertomus 2020.
https://poliisi.fi/documents/25235045/27075255/Poliisihallituksen-tilinp
%C3%A4%C3%A4t%C3%B6s-ja-toimintakertomus-2020.pdf/da96053f-9f89-23afa642-fe13838cc5b7/Poliisihallituksen-tilinp%C3%A4%C3%A4t%C3%B6s-jatoimintakertomus-2020.pdf?t=1616149817573 [2021-03-28].

82

Reuters (2018). Cambridge Analytica CEO claims influence on U.S. election, Facebook
questioned. Reuters. https://www.reuters.com/article/us-facebook-cambridgeanalytica-idUSKBN1GW1SG [2020-11-18].
Sanastokeskus TSK ry (2018). Kyberturvallisuuden sanasto.
Santalainen, T. (2008). Strateginen ajattelu. Helsinki.
Schallbruch, M. & Skierka, I. (2018). The Evolution of German Cybersecurity Strategy. I:
Cybersecurity in Germany. ss. 15–29.
Schneier, B. (2013). Click here to Kill Everybody - Security and Survival in a Hyperconnected World. New York.
Schreier, M., Stamann, C., Janssen, M., Dahl, T. & Whittal, A. (2019). Qualitative Content
Analysis: Conceptualizations and Challenges in Research Practice—Introduction to
the FQS Special Issue ”Qualitative Content Analysis I”. Qualitative Social Research,
20(3).
SUPO (2020). Suojelupoliisin vuosikirja. https://vuosikirja.supo.fi/etusivu [2021-03-28].
The Wired (2016). Inside the Cunning, Unprecedented Hack of Ukraine’s Power Grid. Wired.
https://www.wired.com/2016/03/inside-cunning-unprecedented-hack-ukraines-powergrid/ [2020-11-14].
The Wired (2018). The Untold Story of NotPetya, the Most Devastating Cyberattack in
History. Wired. https://www.wired.com/story/notpetya-cyberattack-ukraine-russiacode-crashed-the-world/ [2020-11-17].
Tjora, A. (2010). Från nyfikenhet till systematisk kunskap. Lund.
Tuomi, J. & Sarajärvi, A. (2002). Laadullinen tutkimus ja sisältöanalyysi. 2:a uppl. Helsinki.
Tzu, S. (1982). Sodankäynnin taito. Vaasa.
Vanhala, S., Laukkanen, M. & Koskinen, A. (2002). Liiketoiminta ja johtaminen. Helsinki.
Virtanen, P. & Stenvall, J. (2019). Julkinen johtaminen. 2:a uppl. Helsinki.
Wedin, L. Asymmetrisk krigföring – en strategisk utmaning. Kungl
Krigsvetenskapsakademiens Handlingar och Tidskrift, 2005(4), ss. 108–122.
Yle (2021). KRP tutkii äärimmäisen harvinaista rikosta: Eduskuntaan kohdistunut tietomurto
voi olla vakoilua ja kansanedustajien sähköposteja vaarantunut. Yle Uutiset.
https://yle.fi/uutiset/3-11715912 [2021-03-2].

83

