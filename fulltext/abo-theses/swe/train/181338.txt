Uppfostrans paradoxer
Uppfattningar om barn och uppfostran i Barnaboken (1780)

Henrietta Lindgren
Matrikelnummer: 38840
Avhandling pro gradu
Nordisk historia
Handledare: Johanna Ilmakunnas
Fakulteten för humaniora,
teologi och psykologi
Åbo Akademi

Henrietta Lindgren

ÅBO AKADEMI – FAKULTETEN FÖR HUMANIORA, PSYKOLOGI OCH
TEOLOGI
Abstrakt för avhandling pro gradu
Ämne: Nordisk historia
Författare: Henrietta Lindgren
Arbetets titel: Uppfostrans paradoxer: Uppfattningar om barn och uppfostran i Barnaboken
(1780)
Handledare: Johanna Ilmakunnas
Handledare:
Abstrakt:
1700-talet kan beskrivas som pedagogikens århundrade. I hopp om att upplysa människan ökade
mängden litteratur om och för barn; människans förnuft skulle främjas genom uppfostran och
utbildning. Såväl i Frankrike som i Sverige skrev, läste och diskuterade man pedagogiska idéer
och uppfostringsmetoder. I England och i Frankrike verkade John Locke respektive Jean-Jacques
Rousseau som pedagogiska förebilder och i Sverige arbetade bland annat det religiösa samfundet
Pro Fide et Christianismo för att främja folkbildningen. Under senare hälften av 1700-talet var
samfundet aktivt genom att bland annat grunda skolor och sprida pedagogiska skrifter.
Denna avhandling är en idéhistorik studie av Barnaboken. Barnaboken är en ABC-bok som
tillägnades kronprins Gustav IV Adolf på hans tvåårsdag 1780. Boken utgavs av samfundet Pro
Fide och innehåller bland annat ABC-verser, kristendomskunskap, kopparstick och moraliska
berättelser. Genom en kombination av funktionell idéanalys och bildanalys undersöks vilka idéer
och ideal om barn och uppfostran som författarna Gustaf Murray och Johan Wellander
förmedlade genom Barnaboken. Studien ger svar på frågor såsom åt vem boken riktade sig till,
hurudan inverkan religionen hade på uppfostran samt vilka uppfostringsmetoder som förespråkas
i boken. Vidare ställs dessa idéer och ideal i relation till pedagogiska tankar av både Locke och
Rousseau. Genom att göra detta breddas bilden av barn- och uppfostringsideal i 1700-talets
Sverige.
Barnaboken uppkom i en tid av förändring och detta urskönjs i bokens text och bild. Analysen
pekar på att såväl äldre, mer ingrodda föreställningar om barn samsades med mer upplysta ideal.
I boken hittas flertalet ambivalenser kring barn och uppfostran: Traditionella genusroller
normaliseras samtidigt som flickor uppmuntras ta del av boklig bildning, uppfostran och
utbildning ska främja ett stabilt ståndssamhälle samtidigt som en god karaktär väger tyngre än
börd. Vidare är tanken om barns medfödda onda arvsynd genomgående samtidigt som barnen
porträtteras som oskyldiga och hjälplösa. Tydliga exempel och försök till att variera och förbättra
uppfostringsmetoder skildras i Barnaboken. Barnaboken karaktäriserar en uppfostran som är
både bestående och skiftande.
Nyckelord: barndomshistoria, idéhistoria, Sverige, 1700-tal, Pro Fide et Christianismo,
uppfostran
Datum: 10.5.2021
Abstraktet godkänt som mognadsprov:

Sidoantal: 90

Henrietta Lindgren

Innehåll
1.

Inledning ........................................................................................................................................ 1
Syfte och frågeställning ....................................................................................................................... 3
Material och metodval ......................................................................................................................... 5
Tidigare forskning ............................................................................................................................... 9

2.

Upplysningstidens filosofi och bokkultur .................................................................................. 13
Två upplysningsfilosofer ................................................................................................................... 13
Upplysning i Sverige ......................................................................................................................... 16
1700-talets bokkultur......................................................................................................................... 21

3.

Uppfostran och klass ................................................................................................................... 24
Uppfostran som inkluderande samt upprätthållare av ståndssamhället ............................................. 24
Adliga ideal och borgerlig kritik ....................................................................................................... 30
Barnens kontakt över ståndsgränserna .............................................................................................. 38
Romantikens idealbarn ...................................................................................................................... 43

4.

Belevade pojkar och modesta flickor- om pojkars respektive flickors uppfostran ............... 46
Pojkars uppfostran och utbildning ..................................................................................................... 47
Flickors uppfostran och utbildning.................................................................................................... 51
Manliga och kvinnliga laster: Alkoholiserade män och fåfänga kvinnor .......................................... 56
Mot en mer inkluderande uppfostran ................................................................................................ 59
Relationen mellan föräldrar och barn ................................................................................................ 62

5.

En religiös men upplyst uppfostran ........................................................................................... 67
Onda barn och en allsmäktig Gud ..................................................................................................... 69
En from och förnuftig tro inom kyrkans ramar ................................................................................. 74
Vetenskapen och religionen .............................................................................................................. 77

6.

Uppfostringsmetoder i Barnaboken ........................................................................................... 80

7.

Avslutning .................................................................................................................................... 89

Käll- och litteraturförteckning ........................................................................................................... 91

Henrietta Lindgren

1. Inledning
1700-talet har redan av samtida tänkare kallats för upplysningens och nyttans tidevarv
i Europa. Detta är ett epitet som levt vidare fram till idag. Med avstamp från 1500och 1600-talets naturvetenskapliga revolution har mången historiker beskrivit 1700talet som ett sekel fyllt av filosofiska strömningar. Upplysingsfilosoferna tog avstånd
från tanken om ett auktoritetsbundet vetande som vilade på en religiös sanning. Istället
skulle

människans

vetande

grunda

sig

på

empiriska

och

rationella

metoder. Karakteriserande för 1700-talets är ett så kallat utvecklingstänk, vilket
inbegrep att människan med hjälp av sitt förnuft och nyttotänk kunde bidra till en i
framtiden mer fördelaktig och, såsom epitet antyder, upplyst värld. Den västerländska
samhälls- och världsbilden förändrades märkbart.1
De filosofiska strömningarna lämnade inte pedagogiken oberörd, tvärtom kan
seklet kallas för uppfostringsidealens stora århundrade. Med hjälp av empiriska
forskningsmetoder publicerade upplysningsfilosofer, såsom John Locke (1632–1704)
och Jean-Jacques Rousseau (1712–1778), litteratur där de försökte ge svar på vitala
frågor om hur och varifrån människans kunskap härrörde. Detta gjordes med
förhoppningen om att kunna bidra till skapandet av bättre fostringsmetoder vilket i det
långa loppet skulle resultera i bättre människor och samhällen.2
Det svenska samhället var i teorin indelat i fyra olika stånd: Adel, präster,
borgare och bönder. Varje stånd inbegrep tillhörande rättigheter och skyldigheter. I
praktiken var dock gränserna mellan stånden svåra att urskilja. Det fanns inget
hindrade att idéer och åsikter rörde sig tvärs genom stånden. Även inom stånden var
det svårt att urskilja skarpa linjedragningar. Adelsståndet var splittrat och inbegrep
bland annat allt från högadel till lantadel. Prästeståndet var lika brokigt. Där samsades
landets ledande biskopar tillsammans med bypräster och lärare. Ståndsindelningen
vilade på en lång tradition men under 1700-talet kom antalet människor som inte
passade in i den sociala hierarkin att växa. Nya yrken och sysselsättningar gjorde att

Mika Pitkonen, ”Uppfostran som grund för människans värde och samhällets väl: Jacob Tengströms
uppfostringsideal”, Historisk Tidskrift för Finland (2000:2), 155; Anders Burman, Pedagogikens
idéhistoria: Uppfostringsidéer och bildningsideal under 2500 år. (Lund: Studentlitteratur, 2019),
107–109.
2
Pitkonen, ”Uppfostran som grund för människans värde och samhällets väl”, 155.
1

1

Henrietta Lindgren

andelen ofrälse ståndspersoner växte. Förmögna borgare och en bildad elit kunde
ifrågasätta adelns ensamrätt på den politiska och kulturella arenan3
Aktuella idéer och influenser tenderar nå samhällets högres skikt först och
1700-talet var inget undantag. Europeiska upplysningstankar lämnade inte de svenska
högreståndspersonerna oberörda. Det var hos högreståndsmänniskor som diskussioner
om uppfostran och utbildning primärt tog avstamp. Högreståndspersoner inbegrepp ett
varierat antal människor från de högre skikten såsom präster, brukspatroner, förmögna
borgare, universitetsprofessorer, handelsmän, oadliga tjänstemän, militär och även
adeln.

Även

om

högreståndspersoner

hyste

ett

gemensamt

intresse

för

uppfostringsfrågor kunde intentionen med uppfostran variera. För borgarna innebar
ökad och förbättrad uppfostran samt utbildning chansen att rivalisera om makt och
prestige medan uppfostran för adeln blev ett redskap med vars hjälp man kunde hävda
sin exklusivitet och förfinade kultur. Kyrkans män drevs även de av helt andra, enligt
dem moraliska, motiv än till exempel högt uppsatta adelpersoner.4
Med andra ord spreds och lästes upplysningsfilosofernas texter om barn och
fostran i Sverige. Det var inte endast texter om barn som lästes utan som ett resultat av
detta ökade även antalet läroböcker riktade till barn. Även i det perifera norr skedde
en ökning i antalet publicerade läroböcker och som en direkt påföljd av detta kom
läskunnigheten mot sekelskiftets slut och in på 1800-talet att sippra ner till
allmogen. Genom att studera de här läroböckerna riktade till barn kan man få en bättre
bild av vilka barn- och uppfostringsideal som rådde i Sverige under 1700-talet.5
1700-talet porträtteras ofta av historiker som en brytpunkt mellan gamla
tankemönster mot ett mer upplyst och vetenskapligt sådant. Ideal motsvarar sällan
verkligheten och när det kommer till fostringsideal ligger sanningen någonstans
däremellan. Äldre och nyare föreställningar om barn och uppfostringsmetoder

Elisabeth Mansén, Sveriges historia 1721–1830 (Stockholm: Norstedts, 2011), 152–161; Johanna
Ilmakunnas, Ett ståndsmässigt liv: Familjen von Fersens livsstil på 1700-talet (Helsingfors: Svenska
litteratursällskapet i Finland, 2012), 13–17; Minna Ahokas, Valistus suomalaisessa kirjakulttuurisa
1700-luvulla (Helsingfors: Suomeen tiedeseura, 2011), 115–117.
4
Karin Hassan Johansson, ”When Sweden Harboured Idlers: Gender and Luxury in Public Debates, c.
1760–1830”, Göran Rydén (ed.), Sweden in the Eighteenth-Century World: Provincial
Cosmopolitians (Farnham: Ashgate, 2013), 251; Ilmakunnas, Ett ståndsmässigt liv, 17; Mansén,
Sveriges historia 1721–1830, 161; Jessica Parland-von Essen, Behagets betydelser: Döttrars
edukation i det sena 1700-talet adelskultur. (Möklinta: Gidlunds förlag, 2005), 16, 23; Ahokas,
Valistus suomalaisessa kirjakulttuurisa 1700-luvulla, 117.
5
Susanna Hedenborg, Det gåtfulla folket: Barns villkor och uppfattningar av barnet i 1700-talets
Sverige (Stockholm: Almqvist & Wicksell International, 1997), 131–137, 162.
3

2

Henrietta Lindgren

samsades med varandra och i Sverige anpassades och diskuterades europeiska
upplysingstankarna i en svensk kontext.6

Syfte och frågeställning
Mellan 1771–1796 regerade kung Gustaf III (1746–1771) på Sveriges tron
tillsammans med drottning Sofia Magdalena av Danmark (1746–1792). Gustaf III:s
tid vid makten brukar beskrivas som en period som kantades av vitterhetens ideal
såsom teater, konst och litteratur. Kungens rykte har dock även naggkantats på grund
av hans despotiska styrelseskick som bland annat ledde in Sverige i ett krig mot
Ryssland. En kung behöver en tronföljare och så var det även i Gustaf III:s fall. Den
första november 1778 på Drottningholms slott föddes Gustaf III:s och Sofia
Magdalenas son kronprins Gustav IV Adolf. Den blivande monarken Gustav IV Adolf
skulle givetvis garanteras en minst lika gedigen utbildning som sin far en gång fått och
redan vid tre års ålder präglades kronprinsen uppväxt av guvernanter som skulle
socialisera och skola in prinsen i den framtida och ytterst viktiga rollen som Sveriges
konung. Prinsens uppfostran var intellektuellt ambitiös och på dagordningen stod
bland annat kristendomskunskap, historia, geografi, filosofi, svenska, franska, tyska
och latin, musik, dans och karikatyrteckning.7
År 1780, när prinsen fyllde två år, skänkte två män vid namn Gustaf Murray
(1747–1825) och Johan Wellander (1735–1783) en ABC-bok till honom. Boken fick
titeln Barnabok, Höghet KronPrinsen i underdånighet tilägnad af Samfundet Pro Fide
et Christianismo, från och med nu omnämnd endast som Barnaboken, och innehåller
bland annat alfabetet och moraliska råd för ett gott leverne samt 27 bilder. 8 Murray
och Wellander var verksamma i samfundet Pro Fide et Christianismo (För tro och
kristendom), sedermera omnämnt som Pro Fide. Samfundet grundades 1771 och är en
av Sveriges äldsta ännu verksamma sammanslutningar i den lutherska kyrkan. Vid

Se t.ex.: Mansén, Sveriges historia 1721–1830, Parland-von Essen, Behagets betydelser, Elizabeth
Foyster & James Marten (eds), A Cultural History of Childhood and Family in The Age of The
Enlightenment 4 (New York: Berg publishers, 2010).
7
Sten Carlsson, ”Gustav IV Adolf”, Svenskt biografiskt lexikon, hämtat 21.9.2020,
https://sok.riksarkivet.se/sbl/Presentation.aspx?id=13318&forceOrdinarySite=true; Ilkka Mäntylä,
”Gustav IV Adolf, Biografiskt lexikon för Finland, hämtat 21.9.2020,
https://www.blf.fi/artikel.php?id=325.
8
Gustaf Murray & Johan Wellander, Barnaboken Stockholm 1780, Litteraturbanken,
https://litteraturbanken.se/f%C3%B6rfattare/MurrayG/titlar/Barnabok/sida/VII/faksimil.
6

3

Henrietta Lindgren

samfundets grundande verkade medlemmar i omfattande skala för att sprida
läskunnigheten i riket och ännu idag arbetar medlemmar med att stöda publikationer
som främjar främst kristen upplysning och uppbyggelse i Sverige.

9

Murray och

Wellander var inga undantag från regeln utan även de var delaktiga i främjandet av
läskunnighet, detta lät de antyda i Barnaboken:
Då man, ej mindre inom än utom vårt kära fädernesland, med särdeles alfwar
begynt tänka på de förbättringar, som ej allenast Läroweket i allmänhet, utan
och Läroböcker i synnerhet betarfa; har Samfundet pro Fide & Christianismo
funnit sig på det kraftigaste upmuntradt, at å sin sida til så angeläget och
wälsignadt ändamål bidraga, i den mån des förmåga och werkningskrets
medfifwa.10
Enligt skribenterna föreföll det såväl i Sverige som utanför riket ha varit ett skriande
behov av undervisningslitteratur. Behovet lär ha varit så starkt att Barnaboken varit
kraftigt uppmuntrad.
I den här avhandlingen studerar jag vilken syn på barn och uppfostran
författarna förmedlar i Barnaboken och dessa föreställningar ställs vidare i relation till
samtidens upplysningstankar kring barn och uppfostran. För att kunna göra detta utgår
jag ifrån idéhistorisk teoribildning. Markku Hyrkkänens definierar idéhistoria som
studiet av människors tankar och idéer. För att förstå människors handlingar och
aktivitet i samhället är det av största vikt att först identifiera och sedan analysera
människors tankesätt och deras intentioner med dem.11 Enligt Göran Bergström och
Kristina Boréus kan en idé betraktas som en tankekonstruktion som både kan vara en
föreställning om verkligheten, en värdering av företeelser eller en föreställning om hur
man bör handla. I regel är idéer mer beständiga och kontinuerliga än till exempel
intryck och attityder som utmärks av en viss flyktighet. Vidare präglar
tankekonstruktioner ofta olika sociala fenomen och normer i samhället. Analysen av
Barnaboken kan helt i enighet med Bengtström och Boréus klassas som en funktionell
Minna Ahokas, ”Pro Fide et Christianismon kristillinen valistustoiminta 1770-luvulta 1800-luvun
alkuun”, Esko M. Laine & Minna Ahokas (tomi.), Hyödyllisen tiedon piirit: Tutkimuksia papistosta,
rahvasta ja tiedon rakentumisesta 1700-luvulla (Helsingfors: Suomalaisen kirjallisuuden seura, 2018),
85–86.
10
Gustaf Murray & Johan Wellander, Barnaboken, Barnabokens företal.
11
Markku Hyrkkänen, ”Historian arvo ja viehätys”, Kirsti Lempiäinen, Olli Löytti, Merja Kinnunen
(toim.), Tutkijan kirja (Tammerfors: Vastapaino, 2008), 187–203.
9

4

Henrietta Lindgren

idéanalys. Inom ramarna för funktionell idéanalys fokuserar man både på idéers
effekter, deras ursprung och de bakomliggande orsakerna till idéers uppkomst och
genomslag. Med andra ord förekommer både förklarande och beskrivande ambitioner.
Genom en idéanalys möjliggörs för mig ett analyserande av föreställningar,
värderingar och tankar om uppfostran och barn som Murray och Wellander
förmedlade. Vidare tillåts jag studera vilka eventuella intentioner författarna hyste med
Barnabokens publicerande.12
För att kunna förstås bokens uppkomst och författarnas intentioner krävs det
dock att boken kontextualiseras. Hyrkkänen skriver att en bättre förståelse för tankar
och idéer uppstår när en på ett djupare plan försöker förstå omständigheterna med dem.
Barnaboken har inte uppkommit ur tomma intet utan är en produkt av dess samtid och
vid min analys tar jag i beaktande den sociala och kulturella verklighet boken är
uppkommen i. Den här studien av Barnaboken bidrar till kunnandet om vilka ideal
kring uppfostran och barn som fanns i Sverige på 1700-talet, med fokus på seklets
senare hälft. Genom att se på till vilken klass och vilket kön boken riktades sig till,
hurudan inverkan religionen hade på uppfostran samt vilka uppfostrings- och
undervisningsmetoder som förmedlas i boken breddas kunnandet om barn och
uppfostran under det här seklet.13

Material och metodval
Min huvudsakliga källa består av Barnaboken. Boken är Pro Fides första ABC-bok
och trycktes för fösta gången 1780 på Kongliga Tryckeriet i Stockholm. Boken togs
emot med entusiasm såväl bland medlemmar och icke medlemmar vilket ledde till att
den kom att ompubliceras ett flertal gånger under 1800-talet.14 Originalutgåvan finns
på Kungliga biblioteket i Stockholm. I avhandlingen använder jag mig av den
digitaliserade versionen av boken som finns på Litteraturbankens hemsida.
Barnabokens huvudförfattare Murray växte upp i Stockholm och precis
som sin far studerade till präst. Detta gjorde han både i Uppsala och Göttingen i

Göran Bergström & Kristina Boréus, ”Idé- och ideologianalys”, Göran Bergström & Kristina
Boréus (red.), Textens mening och makt: Metodbok i samhällsvetenskaplig text- och diskursanalys
(Lund: Studentlitteratur, 2005), 149–150, 155–157.
13
Hyrkkänen,”Historian arvo ja viehätys”, 187–203.
14
Minna Ahokas, ”Pro Fide et Christianismon kristillinen valistustoiminta 1770-luvulta 1800-luvun
alkuun”, 103–104.
12

5

Henrietta Lindgren

sydöstra Tyskland. 1762 reste han hem från Tyskland för att installera sig i Stockholm.
I Stockholm gjorde han sig ett framstående namn inom det kyrkliga och odlade en nära
vänskap med överhovpredikanten Carl Magnus Wrangel (1727–1786). Deras vänskap
gjorde att Murray kunde framhäva sig i hovets kretsar och han stiftade även bekantskap
med Gustaf III som vidare anställde honom som hovpredikant åt sin bror hertig Karl
(1748–1818). Deras vänskap varade livet ut. Under sin yrkeskarriär hann han med att
arbeta som kyrkoherde och pastor i två olika församlingar innan han slutlige tillträdde
biskopsämbetet i Västerås 1813 där han arbetade till sin död. Murrays levnadslopp var
ett aktivt sådant. Han var bland annat verksam inom olika stockholmska
ordenssällskap, som riksdagsman och i egenskap av präst blev han känd för sitt
engagemang av fattigvården och undervisningen i Stockholm. Utöver detta hörde
Murray till en av grundarna av samfundet Pro Fide.15
Barnabokens andra författare Wellander kom från aningen mer
återhållsamma förhållanden. Han växte upp i Linköping där hans pappa arbetades som
slottsvaktmästare och enligt honom själv växte han upp i brist på överflöd. Genom
skolgång och vidare universitetsstudier i Uppsala lyckades han etablera en karriär som
jurist och rådman i Stockholm. Hans klassresa möjliggjorde hans verksamhet i det
kultiverade sällskapet Utile Dulci, där han blev en hyllad medlem. Utöver Barnaboken
skrev han flertalet skaldestycken och dikter samt librettot till den första svenska operan
Thetis och Pelée.16
Inspirationen till Barnaboken kom från Tyskland där skalden Christian
Fredric Weisse (1726–1804) redan 1772 hade publicerat en ABC-bok för barn. Boken
innehöll inte endast alfabetet utan var en kombinerad läse- och andaktsbok och fick
stå som förebild för Barnaboken.17 Under den här tiden var ABC-böcker mycket mer
omfattande än dess moderna motsvarigheter.
Murray och Wellanders ABC-bok innehåller ett mångfacetterat material.
Boken är indelad i tre delar. I den första delen behandlas det som mest motsvarar

Ulla Johanson,”Gustaf Murray”, Svenskt biografiskt lexikon, hämtat 21.9.2020,
https://sok.riksarkivet.se/sbl/Presentation.aspx?id=8579; Mats Malm, ”Gustaf Murray”,
Litteraturbanken, hämtat 21.9. 2020, https://litteraturbanken.se/f%C3%B6rfattare/MurrayG.
16
Oscar Levertin, Johan Wellander: Litteraturhistorisk studie över skiftet mellan frihetstiden och den
Gustavianska åldern (Stockholm: Albert Bonniers förlag, 1918), Christan-Albrechts Universität zu
Kiel, https://dibiki.ub.uni-kiel.de/viewer/image/PPN653873271/2/, 5,8–9, 46, 120–123; Lotta Lotass,
”Johan Wellander”, Litteraturbanken, hämtat 21.9.2020,
https://litteraturbanken.se/f%C3%B6rfattare/WellanderJ.
17
Ahokas, ”Pro Fide et Christianismon kristillinen valistustoiminta 1770-luvulta 1800-luvun
alkuun”,102.
15

6

Henrietta Lindgren

dagens modersmålsundervisning, det vill säga läs- och skrivkonsten. I del ett ryms
både information om rättskrivning och korta verser ämnade för läsförståelse och
dygdelära. Den andra delen skiftar fokus från språk till kristendomskunskap. Den
innehåller Martin Luthers lilla katekes samtidigt som den behandlar det som uttrycks
vara de viktigaste frågorna i kristendomen. Den sista delen omnämns kort och gott
som en bönbok för barn och innehåller böner och några psalmverser. Utöver bönboken
inryms även ABC-verser, skrivstilsalfabetet samt en räknetavla.
Barnaboken innehåll är gediget och uppfattningar om barn och uppfostran kan
analyseras utifrån flera perspektiv. Förmedlade tankemönster och idéer kan emellertid
vara diffusa och svåra att identifiera och greppa. Detta är något som Bergström och
Boréus tagit fasta på. De skriver att det inte finns några exakta analysverktyg eller
något konkret tillvägagångssätt för att analysera idéer. Något som dock underlättar
arbetsmetoden är att arbeta inom givna ramverk. Att använda sig av dimensioner som
analysverktyg betyder att man utgår från allmänt hållna dimensioner. Detta innebär att
olika kategorier såsom människosyn, samhälle, moral kan studeras utifrån exempelvis
kollektivistiska, individualistiska, optimistiska eller pessimistiska dimensioner.
Bergström och Boréus textanalytiska beskrivningar fokuserar huvudsakligen på
samhällsvetenskapliga analyser, men författarna menar att metoderna även lämpar sig
för idéhistorisk forskning. Synen på barn och kan exempelvis studeras ur religiösa
dimensioner där det sekulära står i kontrast till den mer stränga ortodoxin, uppfostran
kan vidare studeras utifrån tanken om traditionella könsroller eller en mer inkluderad
sådan och så vidare. Min ambition är inte att strängt kategorisera in varje enskild idé i
en passande dimension men genom att utgå från dimensioner som analysverktyg är det
lättare att identifiera likartade eller kontrasterade uppfattningar och idéer om barn och
uppfostran.18
Barnaboken är en av de första svenska ABC-böcker som innehåller
bilder. Bokens pryds av detaljrika och påkostade kopparstick av kopparstickaren Jacob
Gillberg (1724–1793), som även han var aktiv i samfundet Pro Fide. Kopparsticken
är 27 till antalet och fungerar som komplement till Barnabokens ABC-verser. I boken
som skänktes åt prins Gustav IV Adolf hade bilderna färglagts för hand men i
Litteraturbankens faksimil förblir bilderna svartvita. Kopparsticken porträtterar allt
från natur- och djurmotivmotiv till barn, vuxna och historiska exempel från antiken.

18

Bergström & Boréus, ”Idé- och ideologianalys”, 159, 164–166.

7

Henrietta Lindgren

Barnabokens bilder fungerar utmärkt som källor att analysera och kompletterar väl den
skriftliga texten. Att använda mig av en kombination av text och bilder gör min analys
rikare och jag tyr mig till konstvetenskapen för att kunna tolka kopparsticken.
Konsthistorikern Erwin Panofsky (1892–1968) utarbetade den ikonografiska
metoden i syfte att kunna påvisa bilders skilda symboliska uttryckssätt för olika
kulturer och tidsperioder. För att kunna göra detta framställde han en så kallad
trestegsmetod. Bildanalysen börjar med den förikonografiska beskrivningen, det vill
säga en fas där bildens helhet beskrivs. Fokus ligger på att beskriva bildens
beståndsdelar, former, objekt, rum och symboler. Vidare medföljer fas två: Analysen.
I den ikonografiska analysen bör betraktaren tolka bildens symboliska betydelse in på
detaljnivå. För betraktaren krävs det att hen har kunskap om centrala koncept och
teman uttryckta i objekt och händelser som var aktuella under den miljö och tidsperiod
bilden är uppkommen i. Den tredje fasen bygger vidare på tanken om förståelsen för
bildens uppkomst. Enligt Panofsky kan man inte få full förståelse för en bild om man
inte sätter in den i den sociala och kulturella kontext den är uppkommen i. För
betraktaren krävs det med andra ord att hen lägger sig in i det generella sammanhang
bilden är uppkommen, vilket först är möjligt ifall beaktaren kombinerar bilden med
textuella källor. Panofskys tre faser behöver inte ske stegvis utan kan överlappa eller
löpa parallellt med varandra under bildanalysen. Man behöver inte heller systematiskt
redogöra för alla tre faser. Utmärkande för den ikonografiska metoden är
kombinationen av bild och text, det vill säga att betraktare måste kunna ta till sig fakta
om centrala teman och idéer för att kunna förstå bilden.19
Bo Lönnqvist skriver i Ting, rum och barn: Historisk-antropologiska studier i
kulturella gränser och gränsöverskridande20 att den vuxenproducerade barnkulturen
under 1700-talet blev en bilderbokskultur som under 1800-talet blommade upp i sin
mångfald i form av sagoillustrationer, skuggspel, glansbilder, pappersdockor och så
vidare. Vuxna började med andra ord inkorporera allt mer bilder i en kultur som var
ämnad för barn.21 Att använda läroböcker som källor är givande då de berättar
samhälleliga ideal genom både text och bilder. Det går dock inte att frångå

Michael Hatt & Charlotte Klonk, Art History: A critical introduction to its methods (Manchester:
Manchester University Press, 2006), 96–118; Anne D’Alleva, Methods and Theories of Art History
(London: Laurence King Publishing, 2005), 21–25; Mansén, Sveriges historia 1721–1830, 586.
20
Bo Lönnqvist, Ting, rum och barn: Historisk-antropologiska studier i kulturella gränser och
gränsöverskridande (Helsingfors: Suomen munaismuistoyhdistys, 1992).
21
Lönnqvist, Ting, rum och barn, 27.
19

8

Henrietta Lindgren

Barnabokens begränsningar. Boken är en produkt skapad av vuxna men som riktar sig
till barn. Vidare kan varken bokens bilder eller text berätta om hur barnen själva
upplevde fostran och undervisning. Såsom Lönnqvist påpekar blev barnet under 1700och 1800-talet visualiserat av de vuxna i en skapad barnkultur. I det här fallet är det de
vuxnas perspektiv på barn och fostran som kommer till uttryck.
Det är bra att ha i åtanke att Barnaboken endast förmedlar Murray och
Wellanders tankar och idéer. Att skriva om hur barn eller vuxna upplevde fostran i
praktiken är ett stort och krävande projekt med tanke på det fåtaliga källmaterial som
finns till förfogande i ämnet under 1700-talet. I min avhandling fokuserar jag således
främst på hur ideal och föreställningar uttrycks i min primärkälla men tillsammans
med forskning av framstående historiker såsom Kirsi Vainio-Korhonen, Susanna
Hedenborg och Johanna Ilmakunnas, vidgas ändå perspektivet till att i viss mån ställa
ideal i relation till praktik.

Tidigare forskning
Fältet barndomshistoria är ett område som under de senaste åren har fångat historikers
intresse i allt större grad. Från att ha varit ett tämligen outforskat område har
forskningsfältet ökat märkbart i omfång under några korta år, såväl i Norden som i
övriga världen. Barndomshistoria är dock inget okontroversiellt ämne. Alltsedan
barndomshistorien introducerades på 1960-talet har fältet varit laddat. Historiker
Jessica Parland-von Essen har påpekat att den begränsade tillgången till material som
barndomshistorier tampas med riskerar att forskare lätt gör för stora generaliseringar
och färgas av sina egna värderingar.22
En av de största pionjärerna inom fältet är fransmannen Philippe Ariès.
I sitt verk Barndomens historia försökte Ariès beskriva ett helt folks mentaliteter och
tankar kring synen på barndom i Frankrike. 23 Detta gjorde han genom att studera
avbildningar av barn. Det resultat han kom fram till var magstarkt, Ariès huvudsakliga
ståndpunkt går nämligen ut på att den medeltida människan inte uppfattade
barndomens existens och således inte hyste inte vuxna det vi idag kallar för modersoch faderskärlek inför barnen. Ariès menade att barndomen, med tillhörande

Heywood, Barndomshistoria (Lund, Studentlitteratur, 2018), 11–12: Parland- von Essen, Behagets
betydelser, 9.
23
Philippe Ariès, Barndomens historia (Stockholm: Gidlund, 1982).
22

9

Henrietta Lindgren

uppfostringsmetoder, upptäcktes först under 1500-talet och kom att utvecklas vidare
in på 1600- och 1700-talet. Trots att Ariès var verksam under en begränsad tidsperiod
och beskrev franska förhållanden kom hans forskning att prägla en stor del av 1900talets barndomsforskning i västvärlden. Den amerikanska psykoanalytikern Lloyd de
Mause inspirerades av Ariès på 1970-talet och presenterade den omstridda metaforen
att barndomens historia är en enda lång mardröm.24 Ariès har inte heller lämnat
nordiska forskare opåverkade; i exempelvis antologin Barnet blir barn om är redigerad
av Claus Clausen och i Bo Lönnqvists Ting, rum och barn löper Ariès tankar som en
röd tråd genom respektive verk. 25
Kritiken mot Barndomens historia har dock stundvis varit mycket hård och
både hans slutsatser och metoder har ifrågasatts. Speciellt mycket kritik har getts det
stora fokuset på tolkningen av religiös konst som förekommer i boken. Skeptiker
undrar hur man kan skapa sig en rättvis bild av barn ifall man endast studerar barns
representationer i konsten och inte deras verkliga vardag och liv? Kultur- och
socialhistoriker Eva Österberg är starkt kritisk. I sin bok De små då: Perspektiv på
barn i historien om medeltida barn tar hon kraftigt avstånd från det hon anser vara en
av Ariès mest centrala tanke, nämligen att den medeltida människan var så rationell
att hon inte hyste starka känslor till sina barn. 26 Genom sitt verk om medeltida barn i
Sverige vill hon ge, det hon kallar, en ”fyllig motbild” till Barndomens historia. 27
Marjatta Rahikainen bidrar dock till att revidera synen på Ariès i artikeln ”Ariès lapsen
ja perhe-elemän historiassa”. 28 Hon argumenterar för att Ariès forskning måste läsas
med förståelse för den kontext hans forskning är uppkommen i och att läsaren måste
ta i beaktande att verket är en produkt av sin egen tid. Vidare menar hon att mycket av
Ariès centrala ordval om teser och metoder gått förlorade i den engelska
översättningen, men även den svenska, vilket lett till stora misstolkningar. Som
exempel nämner hon att Ariès inte alls hävdat försöka skapa en generell bild av
barndomen som täcker hela Europa. Ariès förnekade inte att barndomen existerade

Irene Quenzler Brown, ”Reviewed Work: The History of Childhood. by Lloyd de Mause”,
Renaissance Quarterly (1977:1), Cambridge University Press,
https://www.jstor.org/stable/pdf/2860552.pdf, 105.
25
Claus Clausen (red.), Barnet blir barn (Stockholm: Barrikaden, 1983).
26
Eva Österberg, De små då: Perspektiv på barn i historien (Stockholm: Natur & Kultur, 2016).
27
Österberg, De små då, 47.
28
Marjatta Rahikainen, ”Ariès lapsen ja perhe-elemän historiassa”, Matti Peltonen (toim.), Ariès ja
historian salaisuus (Åbo: Turun Historiallinen Yhdistys, 2013).
24

10

Henrietta Lindgren

men ville beskriva varierade uppfattningar och känslor av barn under en avgränsad
tidsperiod på en avgränsad geografisk plats.
Historikern Colin Heywood intar en mellanroll i forskningsfältet. Han skriver
i sitt verk Barndomshistoria att det är lönsamt att ta Ariès i beaktande och försöka dra
nytta av det Ariès skrivit, detta trots att dagens forskare ofta har en mer nyanserad bild
av barndom.29 Precis som Parland- von Essen menar Heywood att barndomsfältet ofta
polariseras och splittras. Historiker målar gärna upp förenklade föreställningar om att
det exempelvis skulle funnits tankar om att barn är uteslutande goda eller onda
och/eller att barn föds som små vuxna utan behov av föräldrakärlek. Heywood har
jobbat för att neutralisera den historiska bilden av barn och han strävar till att ge en
mer komplex syn på barndom. Heywood påvisar för idén om hur barn och
barnuppfostran tagit sig många former och uttryck inom olika historiska epoker och
samhällen. Heywoods idéhistoriska studier om barndomshistoria lägger stor vikt vid
att skapa generella bilder av barnens roll i samhället ifrån medeltiden fram till 1900talet i västvärlden.
Det är lättare att finna tillgång till källmaterial om barn från 1800- och 1900talet och det här syns i forskningen. Litteratur som speciellt behandlar barns välfärd
och skolhistoria från de här århundradena finns i stort omfång i Finland. Till den här
kategorin hör bland annat Gösta Cavonius Från läroplikt till grundskola:
Finlandssvensk folkskola under ett halvsekel 1921–1972 och den av huvudredaktören
Janne Sänttis verk Suomen kasvatuksen ja koulutuksen historia. 30 Det finns ett fåtal
historiker i Norden och Finland som koncentrerat sig på 1700-talet och dess kultur
ingripandes barndom, utbildning och bokhistoria. Till den här skaran hör bland annat
Susanna Hedenborg, Johanna Ilmakunnas, Kirsi Vainio-Korhonen, Marie-Christine
Skuncke och Jessica Parland-von Essen. I exempelvis Parland- von Essens eminenta
doktorsavhandling Behagets betydelser: Döttrars edukation i det sena 1700-talets
adelskultur fokuserar Parland-von Essen på hur adelsflickors edukation såg ut på
1700-talet. Parland-von-Essen påstår att mycket av forskning kring barndom och
undervisning tidigare har skildrats ur ett idéhistoriskt perspektiv. Med sin
doktorsavhandling vill hon visa hur edukation kunde se ut i praktiken. Det här är något
Colin Heywood, 27–28.
Gösta Cavonius, Från läroplikt till grundskola: Finlandssvensk folkskola under ett halvsekel 1921 –
1972 (Helsingfors: Svenska litteratursällskapet i Finland, 1978); Janne Säntti m.fl., Suomen
kasvatuksen ja koulutuksen historia (Helsingfors: Suomen kasvatuksen ja koulutuksen historian
seura, 2017).
29
30

11

Henrietta Lindgren

hon har gemensamt med Vainio-Korhonen som i både Sophie Creutz och hennes tid:
Adelsliv i 1700-talets Finland och Sofie Munterhjelmin aika: Aatelisnaisia ja
upseereita 1800-luvun Suomessa kartlägger adelskvinnors levnadsmönster. 31 Det är
främst högreståndskvinnor-och flickors uppfostran och utbildning som stått i fokus när
det kommer till den tidigmoderna tidens barndomshistoria. Hedenborg, Skuncke och
Ilmakunnas berikar dock forskningsfältet genom att ingående studera pojkars
utbildning eller som i Hedenborgs fall fokusera på skolgången ur ett socialhistoriskt
perspektiv.
Trots att forskningen i barndomshistoria ständigt växer fortsätter fältet vara
relativt litet i jämförelse med andra vetenskapliga fält. Hedenborg poängterar i förordet
till den svenska upplagan av Barndomshistoria att det fortfarande finns många frågor
att ställa och outforskat material att studera.32

Kirsi-Vainio Korhonen, Sophie Creutz och hennes tid: Adelsliv i 1700-talets Finland (Helsingfors:
Svenska litteratursällskapet i Finland, 2011); Kirsi Vainio Korhonen, Sofie Munterhjelmin aika:
Aatelisnaisia ja upseereita 1800-luvun Suomessa (Helsingfors: Suomalaisen Kirjallisuuden Seura,
2012).
32
Heywood, Barndomshistoria, 11–12.
31

12

Henrietta Lindgren

2. Upplysningstidens filosofi och bokkultur
Böcker uppstår inte ur tomma intet, det krävs naturligtvis att någon eller några tar sig
tid att författa dem. Men för att detta överhuvudtaget ska var möjligt kan man utgå från
att författare har förutbestämda idéer eller intentioner med boken. Lika lite som böcker
skriver sig själva existerar författares förställningar, ideal och idéer i ett vakuum. De
är beroende av intryck och påtryck av sin samtid. De förställningar om barn och
uppfostran som uttrycks i Barnaboken är en produkt av sin samtid. 1700-talet är en tid
beskrivs som förändringens tidevarv där gamla föreställningar byttes ut mot nya men
det är också en tid då individens vardag i Sverige begränsades av krig, censur och
förordningar. För att bättre förstå den verklighet Murray och Wellander befann sig i
redogör jag för två av tidens mest karaktäristiska upplysningsfilosofer, den svenska
(eventuella) upplysningen samt den svenska bokkulturen.

Två upplysningsfilosofer
Idéer är sega; lika lite som idéer föds ur tomma intet, lika lite försvinner de i en hast.
Idéströmningar kan få starkare fotfäste i en tid samtidigt som de förlorar fäste i en
annan. Tack vare, eller på grund av, den vetenskapliga revolutionen under 1500- och
1600-talet förändrades den västerländska världsbilden. Under 1700-talet var tron på
människan inre förnuft starkt och engelska och franska diskuterade och etablerade nya
tankesätt inom politik, kultur, naturvetenskap och givetvis pedagogik. För att få grepp
om de västerländska idéströmningarna under 1700-talet och deras eventuella påverkan
på Barnabokens författare krävs det att man bekantar sig med ett par av seklets mest
uppmärksammade upplysningsfilosofer.33
Engelske John Locke (1632–1704) var ett stort namn bland de
västerländska tänkarna och även en föregångare bland inom den pedagogiska debatten
under 1700-talet. Med sin bok Tankar om uppfostran som utgavs 1693 etablerade
Locke det empiristiska tankesättet att människan föds som ett oskrivet blad, eller på
latin tabula rasa. 34 Det här gör människan formbar och känslig för yttre påverkan
Tore Frängsmyr, Sökandet efter upplysningen: Perspektiv på svenskt 1700-tal (Stockholm:
Bokförlaget Natur och kultur, 2006), 213; Burman, Pedagogikens idéhistoria, 107–108.
34
John Locke, Works of John Locke (London: Rivington, 1824), Online Library of Liberty, https://ollresources.s3.us-east-2.amazonaws.com/oll3/store/titles/1444/Locke_0128-08_EBk_v6.0.pdf.
33

13

Henrietta Lindgren

redan i ung ålder. Det är i första hand miljön, uppfostran, erfarenheter och människor
som inverkar på människans utveckling. Det här kan låta logiskt för en nutidsmänniska
men på 1700-talet kontrasterade Lockes tankar uppfattningen om bördssamhället, det
vill säga tanken om att födas in i sin framtida samhällsroll. Tvärtemot den
rationalistiska idétraditionen, med René Descartes (1596–1650) i spetsen, motsatte sig
Locke tanken om medfödda inre idéer kvaliteter och principer. Människor föds istället
jämlika och med rätt till liv och frihet. Dessutom tog han avstånd från kyrkans långa
tradition om att barn föds med en inre ondska. Enligt idéhistorikern Anders Burman
kan Locke anses representera en borgerlig syn på uppfostran: Borgaren är vad hen
producerar och föds inte in i en samhällsroll som adeln. Med god fostran och yttre
omständigheter har människan möjlighet att utforma sitt liv. I Tankar om uppfostran
uttryckte Locke att nio av tio människors karaktär är en produkt av deras uppfostran.
Människans kvaliteter såsom ondska eller samhällsnytta går att hämma eller främja
med hjälp av utbildning. Han medgav dock att medfödda böjelser inte går att förneka
men vid en tidig uppfostran kan man i bästa falla råda bot på dem.35
Enligt Locke skulle fostran helst ges av föräldrar och vid något äldre barn en
informator, det vill säga en privatlärare. Barn borde först lära sig läsa och skriva på sitt
modersmål för att sedan lära sig ytterligare franska och om möjligt latin. Viktigt är
även att disciplinera och träna kroppen genom dans, ridning och fäktning. Det skadar
inte att barn utvecklar sin bokliga bildning men Locke konstaterade att målet för
uppfostran bör vara utvecklandet av en dygdig, uthållig och karaktärsfast människa.
För Locke innebar detta att människor bör besitta moralisk duglighet, goda vanor,
förnuftig, flitig och världsvanhet. Dessutom bör barn i ett tidigt skede lära sig
respektera sina fostrare. Genom att flitigt diskutera, resonera och argumentera med
barnen ska upplysta gentlemän skapas. Det bör således poängtera att Lockes tankar
om uppfostran mestadels inbegrep söners fostran.36
Lockes idéer fick stor spridning framförallt bland den franska överklassen. En
filosof som tog intryck av Locke men som även motsattes sig många av hans idéer var
den i Frankrike verksamma Jean- Jacques Rousseau (1712–1778). Rousseau var
medskribent till Encyklopedin och räknas som en av seklets mest betydelsefulla

John Locke, Works of John Locke, 7; Burman, Pedagogikens idéhistoria, 109–113; Lönnqvist, Ting,
rum och barn, 356–357; Parland- von Essen, Behagets betydelser, 27–28.
36
Burman, Pedagogikens idéhistoria, 113–114; Parland- von Essen, Behagets betydelser 19,
Lönnqvist, Ting, rum och barn, 357–359.
35

14

Henrietta Lindgren

teoretiker inom pedagogikområdet. Likväl räknas han även som en av de mest
kontroversiella upplysningsmännen. Locke, tillsammans med många encyklopedister,
utgick från framstegstron, det vill säga att samhället i grunden var gott och utvecklades
till det bättre. Rousseau intog den motsatta positioneringen: Han innehade en djupt
pessimistisk samhällssyn och ansåg att samhället var något ont och fördärvat.
Människan hade övergett sitt sanna naturtillstånd vilket innebar att hon givit upp sin
frihet, genuinitet och enkelhet till förmån för falskhet, inställsamhet och egoism.
Rousseau ansåg det omöjligt för människan att återgå till naturtillståndet men likväl
borde hon eftersträva att närma sig naturen under sitt levnadslopp.37
De här tankarna genomsyrade hans verk Émile ou De l’éducation som utgavs
1762.38 Boken är skriven ur en informators perspektiv och kretsar kring barnet Émiles
uppfostran. Boken är skriven i romanform och skildrar Rousseaus bild av en idealisk
uppfostran. Redan under sin samtid väckte boken stor uppmärksamhet. Det
uppseendeväckande med boken är att Rousseau lade barnet i centrum när det kom till
fostringsfrågor. Tidigare hade man utgått från uppfostrarens eller miljöns inverkan på
lärandet men Rousseau betonade istället att lärandet skulle utgå från barnens egna
förutsättningar och mognadsnivå. Detta innebär bland annat en individuell uppfostran
belägen i hemmamiljö.39
Dessutom var Rousseau var skeptisk till teoretiska kunskaper och repetitiv
innantillärning vilket syntes i hans avoga inställning till Lockes tanke om att diskutera
och resonera med barn. Detta menade Rousseau inte skulle ingjuta någon större effekt
på barnen. Rousseaus barnkoncentrerade uppfostran var istället praktisk och skulle
stimulera till att väcka barnens egen nyfikenhet och lärgirighet. Informatorerna ska ha
passiva roller och konfrontera barnen med olika lärorika situationer och erfarenheter.
I princip innebär detta att barn inte bör styras med tvång utan får friheten att göra vad
de vill. Som exempel nämner Rousseau två pojkar som leker i snön. Deras fingrar är
alldeles blåfrusna men de vill inte gå in och värma sig. Då ska informatorn heller inte
tvinga dem till det utan barnen får göra som de själva behagar. Ifall barnen förfryser
fingrarna har de med hjälp av fri vilja skaffat sig egna erfarenheter som hjälper dem
växa som människor. Målet med fostran är att få den vuxna människan att lyssna på

Burman, Pedagogikens idéhistoria 119–121; Lönnqvist, Ting, rum och barn, 362.
Jean-Jacques Rousseau, Émile ou De l’éducation. La Haine 1762. Académie de Grenoble,
http://www.ac-grenoble.fr/PhiloSophie/old2/file/rousseau_emile.pdf.
39
Burman, Pedagogikens idéhistoria, 121–122.
37
38

15

Henrietta Lindgren

sitt hjärta och på att behålla barnet inom sig. Endast då kan en vända sig bort från
samhällets utifrån kommande bud och anvisningar.40
När Rousseau skrev om barns uppfostran syftade han i huvudsak på pojkars
uppfostran även om han i slutet av boken nämnde flickors uppfostran. Han var tydlig
med att pojkar och flickor innehar olika roller i samhället: Männen står för förnuft och
offentlighet medan kvinnan står för känslor och den privata sfären. Tillsammans
kompletterar mannen och kvinnan varandra och bildar en familj där kvinnan i
huvudsak bli länken mellan barnen och mannen. Rousseau instiftade med andra ord
tanken om den borgerliga kärnfamiljen.41
Upplysningsfilosoferna var environmentalister i den meningen att de tänkte sig
att den omgivande miljön och den sociala omgivningen formar människan avsevärt.
Miljön kunde verka hämmande eller främjande och i bästa fall utvecklades människans
goda egenskaper. Pedagogikens centrala tema i upplysingsdebatten går att förstå inom
ramarna för filosofernas starka tro på utveckling och nytta. Genom att satsa på
utbildning satsade man på uppbyggandet av ett upplyst samhälle. Endast förnuftiga
människor kunde skapa ett förnuftigt samhälle. Filosofernas texter spred sig och fick
till viss mån ett folkligt understöd. Även i Sverige diskuterade filosofernas texter och
de blev såväl hyllade som kritiserade.42

Upplysning i Sverige
Den svenske vetenskapshistorikern Tore Frängsmyr (1938–2017) var starkt skeptisk
till att ge upplysningen alltför breda definitioner, något han menade att majoriteten av
historiker tenderar att göra. Enligt Frängsmyr var upplysningen ett fenomen som var
geografiskt förankrat i Frankrike på 1700-talet och knuten till de franska
encyklopedisterna såsom Voltaire och Diderot. Upplysningen var en elitrörelse, med
ett begränsat folkligt understöd, med bas i Paris vars kärnfrågor rörde det politiska och
religiösa området. De upplysta i Frankrike pläderade för frihet från kyrkan, staten och
privilegier men rörelsen mötte på motgångar i det egna landet och fick knappast gehör
i Sverige. I en avhandling där jag diskuterar upplysningsfilosofernas eventuella

Burman, Pedagogikens idéhistoria, 122–124.
Burman, Pedagogikens idéhistoria, 121–122; Lönnqvist, Ting, rum och barn, 361–362.
42
Burman, Pedagogikens idéhistoria, 117.
40
41

16

Henrietta Lindgren

inverkan på den svenska pedagogikdebatten är det av betydelse att presentera
upplysningens uttryck i en svensk kontext.43
Jämför man Sverige med Frankrikes under den här tiden kommer man
snabbt fram till att det inte fanns någon upplysning i Sverige. Frängsmyr lyfter fram
att eliten i Sverige de facto tjänade kyrkan och arbetade för och inte emot
upprätthållandet av klassamhället. Under Gustaf III:s tid vid makten ville han ge skenet
av att vara en upplyst despot, men det gick inte att undgå ifrån att han likväl var en
despot som till och med införde censur i riket och upprätthöll en sträng religiös
lagstiftning. Frängsmyr förnekade inte att det i Sverige förekom ett idealiserande av
kunskap och insikt men detta menade han var en naturlig fortsättning på ekonomin och
vetenskapens utvecklig från 1500- och 1600-talet. Franska upproriska filosofer hade
inget med saken att göra. Förvisso läste den svenska eliten de franska eller engelska
verken men detta betydde inte att de understödde idéerna.44
Frängsmyr definition har fått utstå kritik från svenska historiker. Maria Sjöberg
menar att definitionen är alltför snäv och väljer att bredda den. Sjöberg håller med
Frängsmyr om att upplysningen främst bör ses som en 1700-talsföreteelse med
utgångspunkt i Frankrike. Hon poängterar dock att detta inte innebär att man borde
utesluta tydliga släktband till likartade idétraditioner i andra länder som exempelvis
England och Sverige. Det finns inget som hindrat idéer från Frankrike att diskuteras,
förkastas eller anpassas i Sverige. Precis som i Frankrike och England fanns det
i Sverige en upplyst elit som läste och tog till sig den franska litteraturen. Till exempel
drottning Lovisa Ulrika (1720–1782) brevväxlade med de franska filosoferna och
verkade för att både kultivera och upplysa det svenska hovet i sann fransk stil. Även
om den svenska eliten inte direkt tog till sig idéer om sekularisering eller frigörelse
från autokrati betyder det inte att idéerna fick ett indirekt inflytande. Även om den i
vissa fall väckte starka motreaktioner så förblev människorna inte passiva till nya
intryck.45
Den pedagogiska debatten sträckte sig utanför Frankrikes gränser. Sveriges
dåtida stora kulturpersonligheter såsom Carl Gustaf Tessin (1695–1770) och den av
barnuppfostran intresserade Jacob Tengström (1755–1832) roade sig med att ta del av

Frängsmyr, Sökandet efter upplysningen, 58, 69, 72–73, 76, 97.
Frängsmyr, Sökandet efter upplysningen, 82, 85, 123 125, 160, 208–209.
45
Frängsmyr, Sökandet efter upplysningen, 88; Maria Sjöberg, Kritiska tankar om historia (Lund:
Studentlitteratur, 2012), 189–192.
43
44

17

Henrietta Lindgren

franska upplysningsskrifter. Henrik Gabriel Porthan (1739–1804), som undervisade
blivande informatorer, var en stor beundrare av Locke och brukar passande nog kallas
för en svensk Lockean. Detta eftersom han sympatiserade med många av Lockes
tankar. Precis som sin förebild betonade Porthan vikten av att låta barnens eget intresse
motivera dem i fostrandet samt vikten av att lära barn med hjälp av exempel istället
för med regler. Fabler, poesi och historiska exempel kunde fungera som pedagogiska
hjälpmedel för att lära barn dygd och moral. I en del frågor gick Porthan dock inte så
långt som sin förebild. Locke menade att man medvetet skulle utsätta barn för smärta
under exempelvis lek för att härda kroppen, detta ansåg Porthan var lite väl extremt
och nöjde sig med utlåtandet att barn borde lära sig förakta små skråmor och stötar.46
Hedenborg är inne på samma spår som Sjöberg. Även hon konstaterar att den
pedagogiska debatten i Sverige var starkt förekommande och att den ökade
läskunnigheten kan ses som en följd av detta. Uppskattningsvis var cirka 50 % av den
svenska befolkningen läskunnig under seklets mitt och läskunnigheten spred sig till att
omfatta cirka 80 % av befolkningen i slutet av seklet.47 Hur väl folket kunde läsa är
diskuterbart men i jämförelse med övriga Europa utmärkte sig Sverige i sina
strävanden att bilda folket. I det lutherska Sverige var det viktigt att även allmogen
kunde, om inte skriva, så åtminstone läsa skapligt. Det här bottnade i den lutherska
tanken att gemene man och kvinna borde kunna läsa Bibeln för att ta till sig Guds ord.
Därför tog Sveriges högre skikt i relativt tidig tid initiativ till att öka människors
läskunnighet och främjade den genom lag. Redan 1686 fastslogs det att föräldrar och
husbönder ansvarade över barnens undervisning och kunskaperna sedan skulle prövas
av kyrkans folk. För att få nattvard, gifta sig och burskap krävdes det nämligen att en
kunde förstå de viktigaste kristendomsstyckena.48
För underklassen i samhället fanns det dock inte alltid resurser för att utbilda
barnen när de istället kunde arbeta. Det fanns dock en möjlighet för fattiga att skicka
sina söner till kyrkskolor. I kyrkolagen stod det ingenting om skolor men redan innan
lagens tillkomst hade det etablerats skolor i Stockholmstrakten. I och med strävan till
luthersk renlärighet på 1600-talet låg huvudansvaret av skolors grundande på kyrkor.
Detta i sin tur innebar att kyrkan länge kontrollerade innehållet i undervisningen.
Matti Klinge, ”Jacob Tengström”, Biografiskt lexikon för Finland, hämtat 20.9.2020,
https://www.blf.fi/artikel.php?id=3658.; Parland-von Essen, Behagets betydelser, 60–63.
47
Mansén, Sveriges historia 1721–1830, 184.
48
Susanna Hedenborg & Lars Kvarnström, Det svenska samhället 1720–2010: Böndernas och
arbetarnas tid (Lund: Studentlitteratur, 2019), 39.
46

18

Henrietta Lindgren

Kristen renlärighet och vidare utbildning av präster blev de primära målen för
skolorna. Under 1700-talet i Stockholm fanns det tre typer av skolor: Kyrkskolor och
Trivialskolor och senare fattigskolor. Det är svårt att veta den exakta skillnaden mellan
skolorna men från Trivialskolorna kunde eleverna söka vidare till universitet, vilket
inte var möjligt från Kyrkskolorna. Hedenborg påvisar även att allt fler från
medelklassen sökte sig till Trivialskolan och det kan hända att undervisningen hade
högre kvalitet där. I och med borgarbarnens ökade andel i skolorna ökade även kravet
på att skolorna skulle införa mer praktiska och lämpliga ämnen för dem såsom
matematik och geografi. Under 1700-talt fortsatte dock skolsystemet att vara under
kyrklig kontroll vilket innebar att den i första hand riktade in sig på att utbilda präster.
49

Kyrkans män kunde således arbeta för det upplysta idealet läskunnighet. Mot
seklets slut grundades efter engelsk förebild samfundet Pro Fide i Stockholm.
Hovpredikanten Wrangel ville tillsammans med en grupp ansenliga präster arbeta för
ökad läskunnighet och ökad folkbildning i Sverige. Murray var en de yngsta
ledamöterna och inom samfundet fanns ingen religiös likriktning; där samsades bland
annat medlemmar i statskyrkan, pietismen och ortodoxa kyrkan. Redan under
samfundets grundade lockade det till sig ett stort antal medlemmar både inom men
även utanför rikets gränser. Trots att majoriteten av medlemmarna tillhörde
prästeståndet rymdes det även med tjänstemän, köpmän och personer från
adelsståndet. Från och med 1830 delades verksamheten in i två skilda sektioner; en för
pastoral verksamhet och en för uppfostrande-och bildande verksamhet för barn och
vuxna.50
För att råda bot på folkets vidskeplighet skulle föreningen ombesörja för folket
upplysning. Eftersom föreningen var starkt knuten till prästeståndet arbetade
medlemmarna för en upplysning som innefattade kyrkliga ideal. Den så kallade
franska jordiska upplysningen emottogs med skepsis och medlemmarna ansåg att
upplysning handlade om att den Heliga Anden hjälpte den naturligt blinda människan

Susanna Hedenborg, Det gåtfulla folket, 45, 50, 97–99, 131–132; Timo Joutsivuo, ”Papeiksi ja
virkamiehiksi, Jussi Hanska & Kirsi Vainio-Korhonen (toim.), Huoneentaulun maailma: Kasvatus ja
kolutus Suomessa keskiajalta 1860-luvulle (Helsingfors: Suomalaisen Kirjallisuuden Seura, 2010),
112–118, 126–129.
50
Hedenborg, Det gåtfulla folket, 109, 232–233; Johanson, ”Gustaf Murray”, Svenskt biografiskt
lexikon, hämtat 21.9.2020, https://sok.riksarkivet.se/sbl/Presentation.aspx?id=8579.; Ahokas, ”Pro
Fide et Christianismom kristillinen valistustoiminta 1770-luvulta 1800-luvun alkuun”, 124–130, 95.
49

19

Henrietta Lindgren

att se Guds verk. I praktiken innebar detta en uppfostran som bland annat skulle stärka
hustavlans hierarkier. 51
För att människan skulle kunna upplysas var hon dock tvungen att vara
läskunnig. Under perioden 1771–1778 var pedagogikfrågor en av samfundets
brinnande frågor och perioden kan ses som samfundets guldålder. Deras engagemang
tog sig många uttryck: De publicerade små och billiga kristendomsfrämjande skrifter,
införde katekesskolor i Stockholm, framförde idéer om hur sockenskolor borde
organiseras, verkade för att litteratur skulle finnas tillgänglig på både svenska och
finska samt inrättade stipendier år framstående lärare. Trots deras starka betoning på
kristendomskunskap betonade de även att insikter i ämnen såsom historia, geografi
och matematik var av stor vikt. In på 1800-talet minskade samfundets engagemang i
utbildningsfrågor men det hindrade inte enskilda medlemmar från att publicera
skolböcker eller arbeta som lärare eller rektorer. Även Barnaboken användes i
skolundervisning och samfundet hade en stor inverkan på den svenska bokkulturen
samt på förmedlandet av uppfattningar om barn och uppfostran.52
Samfundet hade grundats i en tid då frågor om utbildning var aktuella och dess
medlemmar var högutbildade och samhällsaktiva. Mången medlem hade redan innan
samfundets

grundande

varit

aktiv

inom

den

politiska

och

kyrkliga

utbildningsdiskussionen. Pro Fide var en förening som möjliggjorde kontaktutbyten,
umgänge och brevväxling medlemmarna emellan. Informationsflödet inom föreningen
gjorde att skapandet av politiska allianser tilläts vilket i sin tur gjorde att kyrkans
intressen lättare kunde främjas. Föreningens informationsflöde var dock inte begränsat
till inom samfundet och prästerskapet. Pro Fide var ett nätverk och forum som även
utom samfundet bejakade utbildningsintresserade personer som drev på det svenska
utvecklandet av utbildningsväsendet.53
Parland- von-Essen beskriver 1700-talet som korrespondensens sekel.
Fjäderpennorna gick varma och såväl brevmängden som litteraturen ökade.54 Den
utvidgade läs- och skrivkunnigheten var således ingen slump utan delvis ett resultat av
upplysningstankarnas spridning och anpassning till en svensk kontext.
Minna Ahokas,”Pro fide et Christianismo”, Kasvatus & Aika (2013:1),24–26.
Minna Ahokas, ”Pro fide et Christianismo”, Kasvatus & Aika , 19–29; Hedenborg, Det gåtfulla
folket, 109, 232–233; Hedenborg & Kvarnström, Det svenska samhället, 33–34; Ahokas, ”Pro Fide et
Christianismon kristillinen valistustoiminta 1770-luvulta 1800-luvun alkuun”,105–124; Elisabeth
Mansén, Sveriges historia 1721–1830,184, 438.
53
Ahokas, ”Pro fide et Christianismo”, 22, 28–29.
54
Parland-von Essen, Behagets betydelser, 14.
51
52

20

Henrietta Lindgren

1700-talets bokkultur
Under 1700-talet kom bokkuluren att utvecklas till ett bredare omfång. En växande
och varierande läsekrets, innefattandes präster, adel, akademiker, borgare och barn,
efterfrågade ett bredare sortiment av böcker. Den religiösa litteraturen försvann inte
från marknaden men fick lov att ge utrymme för nya genrer, ämnen och värderingar.
Detsamma gällde barnlitteraturen.
En majoritet av svenska barn lärde sig att läsa redan hemma, antingen av
sin mamma eller av en privatlärare. Som läroböcker användes mestadels Luthers lilla
katekes, ABC-böcker och/eller Svebilius förklaring. Luthers lilla katekes var en av de
mest lästa böckerna från 1500-talet fram till 1800-talet och sammanfattade det mest
centrala i kristendomen tillsammans med Luthers förklaring över katekesen. Svebilius
förklaring, eller Svebilius katekes med förklaringar och spörsmål som är dess officiella
namn, utkom för första gången 1698 och även den sammanfattade även den kristna
läran. Innan Petrus Berg som nioåring skulle påbörja sin skolgång kunde han läsa just
de tre nämnda böckerna samt psalmboken. Utöver detta hade han redan börjat skriva.
ABC-boken fick fotfäste i Sverige i slutet av 1600-talet och infördes som ett
hjälpmedel för främjandet av kristendomen och hämmandet av analfabetismen. Precis
som Barnaboken tjänade ofta tyska exemplar till en början som inspiration för ABCböcker och ibland var texter eller bilder direkt översatta från tyska ABC-böcker.55
Den första illustrerade svenska ABC-boken kom ut 1746 och var även
den tyskinspirerad. Böckerna riktade sig till under eller- nedre medelklassen och var
enkla träsnittsböcker i häftformat med sparsamma bilder. Så småningom började även
mer rikt illustrerade böcker tryckas upp för överklassens barn. Oavsett vilken
målgruppen

var

kristendomskunskap

hade
och

böckerna
moral

som
i

huvudsaklig
läsaren.

uppgift

Merparten

att
av

inpränta
böckerna

innehöll åtminstone alfabetet, flertalet böner, siffror och multiplikationstabellen. Ju
mer in på 1700-talet man rör sig desto mer komplex blev ABC-böckerna. Böckerna
blev tjockare och precis som med den övriga litteraturen under seklet blev även ABCböckerna mer sekulariserade. ABC-böckerna övergav inte sin kristna prägel men de
fick mer en encyklopedisk karaktär och kunde fungera som uppslagsböcker. Djur och
växter namngavs tillsammans med lite fakta om dem.56
55
56

Hedenborg, Det gåtfulla folket, 134 135.
Hedenborg, Det gåtfulla folket, 165–175, Murray & Wellander, Barnaboken, Barnabokens företal.

21

Henrietta Lindgren

De böcker som beskrivits ha använts i kyrkskolor har en religiös prägel
och

faktum

är

att

Katekesen

användes

frekvent

i

skolundervisningens

kristendomskunskap. I Trivialskolor användes dock inte enbart religiös litteratur som
material utan allt mer in på 1700-talet ökade mängden skolböcker i andra ämnen. Detta
kan delvis förklaras med att borgerskapets söner placerades allt ofta i skolor och de
krävde en mer praktisk och varierad undervisning. Som exempel på sådana mer
varierade undervisningsböcker kan nämnas böcker i moderna språk, det vill säga tyska
och franska, och historia. I historieböcker kunde även inrymmas en del
geografikunskap med motiveringen att kunskaper i geografi behövdes för att förstå
historia. Av de tidiga skolböckerna var språket ofta latin. Senare tillkom även böcker
på franska och tyska. Det var först in på 1800-talet som svenska normaliserades som
undervisningsspråk i böckerna, vilket återigen kan förstås i skenet av det ökade
borgerliga inflytandet. Det var inte endast undervisingsböckernas mångfald som
breddades. Från att barnböckerna allt sedan medeltiden präglas av ett didaktiskt och i
vissa fall mycket moraliskt perspektiv utkom från och med 1700-talet nöjeslitteratur
riktad till barn. 1785 utkom exempelvis den första svenska översättningen av Robinson
Crusoe. 57
Trots den växande bokmarknaden var den i jämförelse med idag mycket
begränsad. Den svenska bokhandelsbranschen befann sig i en begynnande utveckling.
Ny litteratur uppkom och tillgången till den ökade men bokhandeln kontrollerades av
både censur och bokbindarskråets och boktryckeriers försäljningsmonopol av svensk
litteratur. Andrahandsmarknaden var stor när det kom till böcker. Ville man ha böcker
lönade det sig att författa ett brev till sina, ibland utländska, kontakter och byta eller
låna till sig litteratur. Bodde man i Åbo kunde man ibland åka till Sverige för att
tillskansa sig mera böcker. Bokauktioner i städer förekom sporadiskt och var ett viktigt
sätt att låta böcker byta ägare. För att lättare kunna ta dela av utbudet, som kunde bestå
av såväl nya som andrahandsböcker, lät man trycka upp kataloger på förhand som
presenterade utbudet. Även ett fåtal skolböcker hittade sin väg till bokauktioner men
precis som många gör idag skänktes, såldes, ärvdes eller till och med slängdes
skolböcker efter användning. Skolböcker av god kvalitet utgjorde inte en stor andel av
de auktionerade böckerna.58

Hedenborg, Det gåtfulla folket, 134, 174–175, 177, Mansén, Sveriges historia 1721–1830, 586–567.
Mansén, Sveriges historia 1721–1830, 586, 588, Parland-von Essen, ”Book ownership as a Subject
of Cultural-historical research, Helsinkians and Their Books in the 1700s”, Cecilia Forselles & Tuija
57
58

22

Henrietta Lindgren

Det

skulle

dröja

till

1800-talet

innan

offentliga

bibliotek

professionaliserades. På 1700-talet var offentliga bibliotek små och ännu otillgängliga
för majoriteten av medborgarna. Större bibliotek, som till exempel det Kungliga
biblioteket, riktade sig ännu på 1780-talet till endast en liten elit som kunde besöka det
under begränsade öppettider. Att läsa var nytta- och nöje för de högre uppsatta i
samhället; bibliotekskulturen och bokkulturen var en kultur som först och främst
riktade sig till adel, präster men även borgare som ville sälla sig till bildningsskaran.
För adeln kunde böcker fungera som statusobjekt men läsning var även ett angenämt
tidsfördriv för adelsmän, kvinnor och barn. För borgare som befann sig i mer avlägsna
kulturcentrum, såsom Åbo eller Karlskrona, men som ville ta del av läskulturen
ordnades så kallade läsesällskap där man samlades för att läsa, diskutera och samla på
sig litteratur av önskad genre.59
Personer inom kultureliten, såsom Tessin, kunde sysselsätta sig med att
upprätthålla bibliotek på sina herrgårdar. De här biblioteken fungerade som både arkiv
och bibliotek och innehöll dokument, tidskrifter och litteratur som riktade sig till alla
som vistades på herrgården och ofta kunde barnens informatorer eller herrgårdssägen
själv fungera som bibliotekarie. Den religiösa litteraturen fortsatte dominera bland
bokägarna men även för vuxna gjorde nya genrer entré, såsom fiktion, memoarer,
biografier, reseberättelser, teaterpjäser, pornografi och modern fransk litteratur.
Böckerna började därtill få ett mer läsvänligt utseende med större marginaler, mer
bilder, och tydligare text. I början av 1700-talet var litteratur på svenska ingen
vanlighet men mot seklets slut hade översättningar av tyska och franska verk ökat
samtidigt som även svenska originalverk hade börjat uppkomma i större skala. 60

Laine (eds), The Emergence of Finnish Book and Reading Culture in the 1700s (Helsingfors: Finnish
Literature Society, 2011), 18-19, 21–22; Per S Ridderstad,” Boksamlande och bibliotek”, Jakob
Christensson (red.), Frihetstiden (Lund: Bokförlaget Signum, 2006), 157.
59
Per S Ridderstad, ”Boksamlande och bibliotek”, 144–148, 152, 159–160, 162, Ahokas, Valistus
suomalaisessa kirjakulttuurisa 1700-luvulla, 182–183.
60
Per S Ridderstad, ”Boksamlande och bibliotek”, 159–165; Mansén, Sveriges historia 1721–1830,
588–590.

23

Henrietta Lindgren

3. Uppfostran och klass
Upplysningen brukar föga förvånande karakteriseras av viljan att upplysa folket.
Samhället skulle lysas upp ur sin mörka auktoritetsbundenhet och stränga religiositet
till en värld där den individuella friheten ställdes i främsta rummet. Människans
förnuft, dygd och moral skulle leda dem ut till en ljusare värld.
Upplysningen var dock inte okomplicerad. Det fanns ingen gemensam
linje för vilka som skulle upplysas i praktiken och motstridiga tankar florerade kring
ämnet. Den franske filosofen Voltaire (1694–1778) förhöll sig skeptisk till allmogen
och menade att folket borde styras av en enväldig monark. Voltaires elitära
människosyn gick ut på att folk från lägre skikt inte var förbehållna undervisning
eftersom deras huvudsakliga uppgift var att lyda. Enligt Voltaire var upplysning endast
förbehållen den växande borgarklassen och den intellektuella överklassen. I Lockes
skrift Tankar om uppfostran gav han uttryck för en mer inkluderande syn på
upplysning. Hans revolutionära tanke om att människan föds som ett tomt blad utgår
från att människan är fri att utforma sitt eget liv och inte är född inom ett stånd som
rättfärdigar ens privilegier och skyldigheter redan från födseln. Men inte heller Locke
släppte helt tanken om världen som fri från sociala distinktioner. Locke fördömde
privatskolor, som var vanliga för den engelska överklassen under hans levnadstid, men
han

förespråkade

inte

heller

allmänna

skolor.

Lika

uppfostrings-

och

utbildningsmöjligheter var inte en rättighet för alla.61
Även i den svenska pedagogiska debatterna var man tvungen att ta
ställning varför människor utbildades och vilka som skulle få ta del av utbildningen. I
det här kapitlet ser jag närmare på vilka samhällsklasser Barnaboken riktade sig till,
vilkas ideal som förmedlades i boken och hurudant förhållningssätt författarna hade
gentemot adelsbarnens relation till allmoge och tjänstefolk.

Uppfostran som inkluderande samt upprätthållare av ståndssamhället
Barnaboken utkom i två versioner, en med och en utan bilder. Att trycka bilder var en
kostsam företeelse. Med andra ord innebar det att boken med kopparstick exkluderade
lägre klassens barn som fick nöja sig med den bildlösa versionen. Enligt författarna
själva är det endast bilderna som skiljer böckerna åt, texten är fortsättningsvis
61

Burman, Pedagogikens idéhistoria, 107–112, 115–116.

24

Henrietta Lindgren

densamma i båda böckerna. För den som ändå inte kunde kosta på sig en ABC-bok
gav samfundet även ut en lästavla för ”de minsta förmögna”62 som kunde användas i
grupper med flertalet barn. Med detta åsyftade författarna högst troligen barn i
offentliga skolor.
Medlemmarna i Pro Fide hade en vilja att bilda så gott som alla samhällsskikt.
Välgörenhetsarbetet var centralt för samfundet som verkade för att både billiga och
gratis skrifter delades ut samt att skolor inrättades. Under 1780-talet delade de ut den
bildfria versionen av Barnaboken gratis till tusentals fattiga familjer.63 Murray och
Wellander var medvetna om att inte alla barn kunde erbjudas undervisning på ens
basnivå och bifogade i slutet av boken en räknetavla och korta skrivstilsövningar så att
läsarna åtminstone fick en liten chans att bekanta sig med färdigheterna. Med andra
ord agerade författarna välgörande åt samhällets mest utsatta och de strävade till att
öka läs- och skrivkunskaperna i riket oavsett samhällsklass. Genom att göra en del
anpassningar i Barnaboken var den inte knuten till endast samhället mest förmögna. 64
Inom samfundet samsades en brokig skara präster och lärda som
representerade flertalet olika inomkyrkliga trosinriktningar. Läskunnighet var dock
något som sträckte sig utöver trosinriktning eller samhällsklass. Den lutherska kyrkan
tillsammans med frikyrkorna betonade vikten av att människor själva kunna läsa och
ta till sig Guds ord. Trots att läskunnigheten var på en relativt hög nivå i jämförelse
med andra europeiska länder var samfundsmedlemmarna vid tiden då Barnaboken
kom ut missnöjda med allmänhetens kunskapsnivå. I Barnabokens inledning klagade
författarna över att inte ens de ”mera till åren komne”, det vill säga äldre personer,
behärskade elementära kunskaper i varken kristendom eller medborgerliga
skyldigheter. 65 Man kan tänka sig att medlemmarna av ren kristen fromhet verkade
för ökad läskunnighet men faktum är att påpekandet om den bristfälliga insynen i
medborgerliga skyldigheter visar på överhetens behov av att kontrollera samhället för
dess fortbestånd. 1700-talet präglades av ett nyttighetstänk där människor efter deras
förnuft och samhällsstånd skulle bidra till samhällelig trygghet.66

Murray & Wellander, Barnaboken, Barnabokens företal.
Hedenborg & Kvarnström, Det svenska samhället 1720–2010, 33–34.
64
Murray och Wellander, Barnaboken, Barnabokens företal.
65
Murray & Wellander, Barnaboken, Barnabokens företal.
66
Runefelt, Dygden som välståndets grund: Dygd, nytta och egennytta i frihetstidens ekonomiska
tänkande (Stockholm: Akademitryck, 2005), https://www.divaportal.org/smash/get/diva2:181209/FULLTEXT01.pdf, 35, 39; Joutsivuo, ”Papeiksi ja virkamiehiksi”,
182.
62
63

25

Henrietta Lindgren

Tidigare hade utbildning varit ett privilegium för de högre skikten men Murray
och Wellander betonade vikten av att låtar alla barn oavsett samhällsskikt upplysas.
Som medlemmar av det kristna Pro Fide stod dock inte Murray och Wellander för ett
progressivt utbildningstänk där målet var social rörlighet utan tvärtom eftersträvades
en samhällelig stabilitet där var och en skulle bidra till samhällets näringar efter sina
egna förutsättningar. Samhällshierarkier- och grupperingar är dock inte huggna i sten
utan måste ständigt skapas och återskapas för att kunna upprätthållas. 67 Till exempel
skulle skolor snarare förstärka än undergräva rådande sociala hierarkier. Det här
segregerande budskapet förmedlas tydligt med hjälp av bokstaven Q och sedermera
Qvarnen i Barnabokens ABC-del. Bokstavens vers lyder: ”En Qvarn på höjden stäld,
av vädret rörlig blifver. Drag fördel av dit stånd, så att du nytta giver”.68 Versen
kompletteras med en bild av den omnämnda kvarnen placerad högst uppe på en kulle
omgiven av ett skogslandskap. På bilden finns två män. En man bär en säck på ryggen
och är snart framme vid målet då han trappar uppför kvarnens trappor. Den andra
mannen befinner sig på den slingriga vägen upp till kvarnen och han ackompanjeras
av en häst med vagn. Vagnen är fylld med ett stort antal säckar. Mannen knuffar på
vagnen medan hästen idogt drar, de har ännu en liten bit kvar innan de är framme vid
kvarnen. Av både hästens och mannens sänkta huvuden kan en läsa att jobbet de utför
är mycket fysiskt krävande.
Versen allena förmedlar ett budskap som kunde rikta sig till vilken
samhällsklass som helst. Oavsett vilken klass man föddes i var det uppmuntrat att var
och en bidrog till samhället på det mest nyttiga vis. De många krig som utkämpades
ledde till att samhällen destabiliserades och att människor förväntade återupprätta
samhällsordningen efteråt. Därtill var lättja inget som sågs med blida ögon på under
1700-talet. Att vara flitig var en central dygd.
Hårt arbete var emellertid inte synonymt med social mobilisering enligt
Barnabokens författare. Olika förväntningar ställdes på olika samhällsklasser. I
Barnabokens dyrare version med bilder, riktat till högreståndspersoner, hade
författarna valt att porträttera allmogens verklighet. Det här betydde inte att

Leif Runefelt, Att hasta mot undergången: Anspråk, flyktighet, föreställning i debatten om
konsumtion i Sverige 1730–1830 (Lund: Nordic Academic Press, 2015), Google böcker,
https://books.google.fi/books?hl=sv&lr=&id=IZrCQAAQBAJ&oi=fnd&pg=PA7&dq=leif+runefelt&ots=ibQgJrXy19&sig=vbwcE79s3iUrkmqUJMu
fP_gT_ZY&redir_esc=y#v=onepage&q&f=false, 21–22.
68
Murray & Wellander, bildplansch för Q.
67

26

Henrietta Lindgren

högreståndspersoner förväntades bidra till allmogens arbete; ABC-böcker hade under
den här tiden en närmast encyklopedisk karaktär som i en sann upplysande anda
informerade om allehanda nyttiga kunskaper och företeelser. Det var dock viktigt att
personer från de högre stånden var allmänbildande och innehade goda kunskaper om
samhället.69

Bild 3.1: Två putti som mäter sina plikter med hjälp av passare.
Barnabokens tredje kopparstick, som behandlar bokstaven C, ter sig aningen roande
utifrån en nutida betraktare. Kopparsticket gestaltar två rundhyllta putti som sitter på
en liten kulle omgiven av rosenbuskar. De två barnen har harmoniska men
koncentrerade ansiktsuttryck då de sitter djupt försjunkna i att mäta sina
promenadkäppar med varsin passare. Putton som sitter högt upp på kullen håller inte i
någon vanlig promenadkäpp, av det rikt dekorerade utseendet att döma är den en
kunglig spira han besitter. Den andra putton, som sitter lite längre ner, får nöja sig med
en enklare käpp som rentav har formen av en herdestav. Bildtexten lyder: ”Mät som
med Cirkel-mått, de plikter Gud Dig gifvit. Han Stavfen gett sin tyngd, men Spiran

69

Hedenborg, Det gåtfulla folket, 168–169.

27

Henrietta Lindgren

tyngre blifvit”.70 De små barnen mäter med anda ord vikten av sina plikter och
sedermera vikten av sin samhällsklass. I moraliserande ton poängteras återigen att inga
samhällsstånd bör ringaktas samtidigt som de inte heller kan likställas. Barnabokens
författare presenterade ingen modern tanke när de lät påskina att kungen och de
styrande innehar den största plikten och ansvaret i riket.
Estetik, grace och måttfullhet är exempel på dygder som kännetecknade adeln
och var speciellt förbehållna dem. I Barnaboken finns det gott om exempel livsstilar
förbehållna högreståndspersoner men en mer inkluderande syn ger sig till känna på
några ställen i boken. Den redan nämnda arbetsamheten är exempel på en mer
allmänmänsklig dygd som sträckte sig över ståndsbarriärerna och därtill ges även plats
för fromhet och lydnad inför både Gud och den världsliga makten.
I Barnaboken finns tolv sedelärande berättelser, det vill säga berättelser som
ger exempel på dygdigt kontra odygdigt beteende. En berättelse handlar om Carin som
får symbolisera ett gudfruktigt och förståndigt barn. Carin uppmanas av sina föräldrar
att be och tacka Gud regelbundet. Gud kommer i sin tur höra hennes böner och välsigna
hennes liv. Det vetgiriga barnet Sophia får samma råd av sin mor men Sophia
uppmanas därtill be för de kungliga personerna och leva ett liv i lydnad till överheten.
Läsaren förväntas precis som Carin och Sophia visa stor vördnad inför den andliga
såväl som den världsliga makten.71 Vördnaden inför kronan förstärks därtill med
Barnabokens första ABC-vers och kopparstick. På kopparsticket finns en bild av
självaste kronprins Gustav IV Adolf som på bilden ser ut att vara i ungefär
femårsåldern. Han har intagit en majestätisk pose på en åker. I sin hand håller han i tre
rågstrån som han sträcker upp i luften samtidigt som hans blick är riktad mot stråna.
Bakom honom finns två människor från allmogen i full färd med att skörda rågen på
åkern. Den rojalistiska känslan förstärks i och med bildtexten som lyder: ”Prins!
Uppfyll Sveriges hopp! gack, at med framgång skära De Ax som prydt vår Nord med
skörd af Wasas ära”.72 Genom den här bilden förmedlas kungahusets mäktiga och
långlivade tid vid tronen. Vasaättens vapen som infördes av Gustav Vasa föreställer
en sädeskärve och mycket riktigt håller kronprinsen Gustav IV Adolf stolt i ett litet
sädesknippe på kopparsticket.

Murray & Wellander, Barnaboken, bildplansch för C.
Murray & Wellander, Barnaboken, 18–20, 16–18.
72
Murray & Wellander, Barnaboken, bildplansch för A.
70
71

28

Henrietta Lindgren

Att vara nöjd med sin lott i livet och att vörda kronan menar historikern Anna
Nilsson [Hammar] var en central del av den organiska eller kollektivistiska
samhällssynen. Denna syn utgick från att samhället såg ut som en kropp med olika
funktioner; samhället uppdelades in i de två grupperna styrande och styrda. Huvudet
utgjordes av Gud men även överheten, det vill säga samhällets elit, och hade uppgiften
att förvalta och styra. Kroppen innefattade de övriga stånden och var mer beroende av
att kunna lyda än av att ta egna initiativ. Utifrån detta tankesätt torde Barnabokens
uppmaningar om lydnad och vördnad inför kronan vara mer riktad till allmogen.
Parland-von Essen har dock påpekat i sin doktorsavhandling Behagets betydelser att
adeln i tid och otid stod i konflikt till kronan. Mellan kungligheterna och adeln skedde
ofta dispyter om makten i kungariket vilket gjorde att lydnad mot kungen var en dygd
som kanske inte alltid efterföljdes men som förväntades av även adeln. Även
Ilmakunnas påpekar i Ett ståndsmässigt liv att adeln på grund av sina privilegier hade
en skyldighet att tjäna både kungen och landet.73 I Barnabokens två sedelärande
berättelser indikerar huvudpersonernas förnamn på att de tillhör olika stånd. Carin har
ett enklare namn av allmogen medan Sophia bär ett namn av kunglig
härkomst. Fromhet och lydnad inför kronan kunde mycket väl vara en dygd riktad till
både allmoge som högreståndspersoner.
Med tanke på att samfundet delade ut Barnaboken gratis i viss utsträckning och
att allmänmänskliga dygderna förekommer i boken kan det konstateras att boken
sträcker sig till barn oavsett samhällsklass. Det här tar Hedenborg fasta på i sin
avhandling Det gåtfulla folket. Hedenborg menar att pedagogiken var till för alla och
att Barnaboken stod i ledet av skapandet av barnlitteratur som i allt högre grad bortsåg
från faktorer såsom kön och klass. Det faktum att endast de rikaste kunde dra fördel
av Barnaboken med bilder, och på längre sikt en trevligare inlärning, berodde inte på
att mer välbärgade förunnades bättre pedagogik utan Hedenborg hänvisar enkom till
ökade kostnader som bilder medförde. Hedenborg menar att distinktionen mellan
vuxna och barn är viktigare än klass i boken. Den ökade barnlitteraturen indikerade en
större medvetenhet kring barn som grupp bortom kön och ståndsgränser.
Ekonomhistorikern Deborah Simontons forskning samstämmer med Hedenborgs

Anna Nilsson [Hammar], ”Den förnöjsamme undersåten, dygdens flexibilitet i 1700-talet Sverige”,
Catharina Stenqvist & Marie Lindstedt Cronberg (red.), Dygder och laster: Förmoderna perspektiv på
tillvaron (Lund: Nordic Academic Press, 2010), 280–281; Parland-von Essen, Behagets betydelser,
14; Johanna Ilmakunnas, Ett ståndsmässigt liv, 206.
73

29

Henrietta Lindgren

slutsats om att barn under 1700-talet kan ses som en mer uppmärksammad grupp. Hon
påpekar dock att de ökade produkterna för barn var en kombination av ett mer
barnvänligt samhälle och ett ökat välstånd. De allt mer välbärgade medel- och
överklassfamiljerna kunde investera i barn på ett sätt som inte tidigare varit möjligt.
Simonton framhåller dock att det främst var den växande medelklassen och adeln som
kunde ta del av de ökade produkterna för barn. Trots ökade leksaker och barnlitteratur
kom samhällets minst priviligierade barn fortsättningsvis exkluderas och vara tvungna
att prioritera arbete framom skolgång.74
Samfundets strävade till att bilda mindre bemedlade har och boken har
troligtvis använts av människor i olika samhällsskikt. Det faktum att författarna
påpekade att boken, eller åtminstone delar av den, kan utnyttjas av större grupper samt
att vissa av samfundets medlemmar verkade som lärare eller rektorer pekar på att
boken ansågs vara lämplig för skolundervisning och således nådde ut till en
differentierad skara barn. De allmänmänskliga dygderna kunde relateras av alla.
Barnen var dock ingen enhetlig grupp i samhället och de förväntades bidra med olika
saker i samhället. Det här syns i Barnaboken som förespråkar en traditionell
segregerande syn på människor i samhället och således ville befästa ståndsskillnaderna
framom att upplösa dem.

Adliga ideal och borgerlig kritik
Adeln i Sverige var inte särskilt intresserad av en upplyst allmoge. Framförallt för
bördsadeln var bildningen, det som de kallade för edukation, inte ett mål utan ett medel
för att kunna trygga sin egen kultur och upprätthålla sin privilegierade position i
samhället. Adelns edukation fortsatte vara förhållandevis konservativ och fokuserade
på att främja adliga dygder såsom socialisering, kristen tro, retorik, grace och
konsumtion. Mycket av adelns utbildning hämtade inspiration från den franska
aristokratin. Adeln var dock invärtes splittrad, inom samma stånd samsades allt från
hovadel, lantadel och militäradel, besutten och obesutten adel. Detta betydde i sin tur
att varje gruppering hade egna samhälleliga intressen. Den stora inre splittringen lät
påskina att en god börd inte var en garanti för rikedom. Medan adelns inre gränser blev
allt mer otydliga hotades aristokratin även utifrån. Under slutet av 1700-talet kunde
Hedenborg, Det gåtfulla folket, 212–213; Deborah Simonton,”Economy”, A Cultural History of
Childhood and Family in The Age of The Enlightenment 4, 68.
74

30

Henrietta Lindgren

brukspatroner och köpman ha en större förmögenhet än obesutten adel. Den här nya
bildade och köpstarka skaran människor gjorde anspråk på och fick ta del av adelns
privilegier. Utöver detta fanns det i samhället en bildad minoritet bestående av
akademiker, präster och professionella skribenter som genom det skrivna ordet inte
tvekade till att försöka göra bestående moraliska intryck på övre medelklass och adel.
Den sociala och politiska verkligheten var allt mer brokig än teorin om de fyra stånden.
75

Det är i den här verkligheten Barnaboken är uppkommen i. Att såsom
Hedenborg säga att Barnaboken riktade sig till barn oavsett samhällsklass är en grov
förenkling. Det finns mycket som talar för att boken utgår från att läsaren kommer från
samhällets högre skikt. Adeln i Sverige utgjorde ett ringa antal i proportion till den
totala folkmängden, man brukar räkna med att adeln utgjorde en halv procent av
befolkningen.76 Trots deras fåtalighet är det mycket av de adliga dygderna som
normeras i Barnaboken. Allmänmänskliga baskunskaper och dygder lärs ut i
Barnaboken men genom bilder och att läsa mellan raderna i boken syns ett ideal som
inte var uppnåeligt eller ens tänkt för ett stort folkskikt.
Barnabokens ABC-vers för bokstäverna V och W symboliseras av en vågskål.
Det tillhörande kopparsticket föreställer ett nästintill drömskt naturlandskap med
klippor, träd och buskar. Mitt i bilden finns tre putti. Den ena putton ligger på marken,
den andra sitter på en klippa och håller i en vågskål och den tredje putton bugar sig
mot putton med vågskålen och ser ut att ta emot en lagerkrans av honom. Det är ingen
vanlig vågskål putton håller i handen, det är en snillets vågskål. På 1700-talet hade
ordet snille en lite annan innebörd än vad det har idag och syftade på generell talang
och litterär begåvning. Putton som tar emot lagerkransen har nyss fått sitt snille mätt
och av lagerkransen att döma har det gått väl för honom. På vågen balanserar jämnt en
bok, ett svärd och en sköld. Bildtexten lyder: ”Din heder, din förtjenst med penna eller
svärd; På snillets vågskål ses: blif din belöning värd.”77 Det är således puttons bokliga
bildning och dess militära kunskaper som mäts på vågen. För unga adelssöner stod
deras karriärval oftast mellan en ämbetsmannakarriär, hovet eller det militära. Adeln
var allt som oftast förbehållen samhällets högre positioner men kunde sedan 1720 inte

Parland-von Essen, Behagets betydelser, 13–17, 30–33; Karin Hassan Johansson, ”When Sweden
Harboured Idlers: Gender and Luxury in Public Debates, c. 1760–1830”, 251.
76
Ilmakunnas, Ett ståndsmässigt liv, 17.
77
Murray & Wellander, Barnaboken, bildplansch för V och W.
75

31

Henrietta Lindgren

bli garanterade tjänsterna endast på basis av deras blåa blod. Det krävdes åtminstone
någon utbildning inom bokliga och militära områden. Det är således adliga
prioriteringar som mäts på vågen. Det ökade borgerliga inflytandet gör sig dock
påmint. Det är snillet och inte rangen som avgör ifall putton ska tilldelas en lagerkrans
eller inte. Med andra ord läggs en större emfas på kunskap framom börd. Det som
tidigare varit självklara adliga privilegier ifrågasätts i boken. Det var dock inte alla
som hade tillgång till en gedigen boklig eller militär utbildning. Barnabokens
snillevågskål skulle inte ha varit lika barmhärtig mot samhällets fattiga eller ens mot
hantverkaren som den är för putton på bilden.78

Bild 3.2: Putton till längst till vänster får sitt snille vägt.
Retoriken och konversationen en viktig del av den adliga ståndstillhörigheten. För
adeln innebar salongskulturen en möjlighet att delge och undfå information utan att
behöva fraternisera med människor inom universitetsvärlden. Trots professorers och
lärares bildning var de fortsättningsvis underlägsna adeln. En smidig och graciös
konversation enligt fransk modell var att föredra framom att framställas som torr
akademiker. Vältaligheten var med andra ord av högsta vikt bland adeln och under

78

Ilmakunnas, Ett ståndsmässigt liv, 54–55.

32

Henrietta Lindgren

1700-talets mitt uppstod ordnar och hemliga sällskap som intresserade sig för retorik.
I den av drottning Lovisa Ulrica (1720–1782) instiftade Vitterhetsakademien
arrangerade exempelvis medlemmarna dikttävlingar och drottningens egen son
Gustav, sedermera Gustaf III, drillades redan under sina första fem år i retorikens
konster. Den andra av Barnabokens författare, Wellander, var själv aktiv inom det
vittra, hemliga sällskapet Utile Dulci. Sällskapet ordnade sammankomster för
främjandet av musik och litteratur och Wellander själv bidrog till verksamheten med
flertalet skaldestycken.79
I Barnaboken idealiseras den adliga galanta konversationen. Många av
kopparsticken föreställer, främst män, som diskuterar med varandra. Det kan vara
sittandes eller promenerandes och ofta även graciöst gestikulerandes. Även många
sedelärande berättelser har en så kallad konverserande stil. Carin som representerar det
gudfruktiga och förståndiga barnet konverserar med sina föräldrar på ett sätt som var
önskvärt. Carins konversation är smidig och bygger på frågor och följdfrågor medan
hon tålmodigt även lyssnar på sina föräldrars svar. I verkligheten var varje socialt
tillfälle en övning i talekonsten för adeln. I undantag för ett moraliserande exempel på
välgörenhet i Barnaboken samtalar de vuxna i boken inte över ståndsgränserna. Den
galanta konversationen var en adlig sådan.
Genom bokstaven Z riktas dock kritik mot en överdriven talekonst baserad på
endast tomma ord och svärmiska fraser. Kopparsticket föreställer en ram som är rikt
dekorerad med kvistar, blommor, blomstergirlanger och ett silkesband med en rosett.
I bildens mitt finns ett enkelt Z skrivet och under bilden lyder en text: ”Liksom till
överflöd ett fåfängt Zeta vankar; Så har man gott om ord men brist på tankar”.80 Rådet
talar klarspråk: Läsaren varnas för överdrivet och oövertänkt konverserande. I sann
upplysningsanda bör en, åtminstone ge skenet av, bildning vid konversation. Adeln
dominerade länge den litterära och retoriska arenan. Samtidigt som adeln agerade
föredöme och för den växande medelklassen fick dess levnadsvanor även utstå kritik.
Adelns kritiserades för falsk hövlighet och för att vara ytliga och teatraliska med
bakomliggande egennyttiga agendor. Det ter sig således som att borgerlig kritik av
adeln har smugit sig in i Barnaboken. För att kunna tävla med adeln om inflytande och
Marie-Christine Skuncke, Gustaf III-det offentliga barnet: En prins retoriska och politiska fostran
(Stockholm: Atlantis, 1993), 17; Bo Lindberg, ”Den lärda kulturen”, Frihetstiden, 100–102;
Lotass,”Johan Wellander”, Litteraturbanken, hämtat 24.2.2021.
https://litteraturbanken.se/f%C3%B6rfattare/WellanderJ.
80
Murray & Wellander, Barnaboken, bildplansch för Z.
79

33

Henrietta Lindgren

inkomst målade det högre borgerskapet upp ett borgarideal som stod i kontrast till
adeln. Medan adeln ur ett borgerligt perspektiv ansågs falska och ytliga stod borgarna
själva och den lärda klassen för det sanna och äkta uttrycket för den kristna moralen
och levnadssättet. 81

Bild 3.3: Två högreståndsmän som möter en tiggare under en promenad.
Det finns fler moraliserande exempel på hur högreståndspersoner bör leva. På ett annat
kopparstick är två män i färd med en av 1700-talets trendiga motionsformer, nämligen
promenaden. Promenerandet var för överklassen en sysselsättning som uppfyllde
många syften; att promenera i naturen gjorde gott för fysiken samtidigt som de
promenerande kunde utföra konverserandets konst.82 I bildens förgrund syns två
välklädda män som tillsammans med en hund spatserar på en landsväg. Vägen är
omgiven av kullar och träd och i bakgrunden skymtar en herrgård. Männens hund har
fått synd på en tiggare vid vägkanten och pekar med nosen mot mannen. Tiggaren är
vanvårdad med långt hår och iklädd i trasor samtidigt som han sträcker ut en hatt till
Jessica Parland-von Essen, Affärer, allianser, anseende: Konsten att tillhöra eliten i Helsingfors ca
1740–1820 (Helsingfors: Schildts, 2010), 198; Markku Kekäläinen, ”Upplevelser av teatraliskhet och
autenticitet i 1700-talets London”, Historisk Tidskrift för Finland (2015:4), 540, 541.
82
Liisa Lagerstam & Jessica Parland- von Essen, ”Aatelin kasvatus”, Huoneentaulun maailma, 207–
208.
81

34

Henrietta Lindgren

männen i hopp om allmosor. Tiggaren har tur eftersom den ena mannen sträcker ut sin
hand med ett mynt i mot honom. Den här bilden representerar bokstaven T som i sin
tur representerar ordet tiggare. Bildtexten lyder ”Hvad är vårt överflöd? et lån som
himlen ger, Där man vid Tiggarns brist den rikas hjerta ser.” 83Att författarna valt att
skriva ”oss” när de syftar på de promenerande männen visar på hur överklassens
normaliseras i boken och vidare är det kristliga rådet om ödmjukhet direkt riktat till
dem.
Ett liknande fall som bokstaven T finns i en sedelärande berättelse kallad ”Det
wälgörande Barnet”.84 I berättelsen möter ett barn ett mindre lyckligt lottat barn som
är föräldralöst, går på kryckor och livnär sig genom att tigga om allmosor av så kallade
ömma hjärtan. Åsynen av det här stackars barnet berör det välgörande barnet så djupt
att hen inte anser det tillräckligt att skänka sin slant, som hen fått utav sin fader för
flitigt arbete, utan tar med sig tiggarbarnet hem till sig där modern visar än mer
förbarmade över tiggarbarnet. Belöningen för det välgörande barnet är stort. Barnet
vinner moderns gunst och på sikt kom barnet att få många vänner, bli lyckligt och
hedrat. Eftersom barnet genom hela livet noga följde budordet att hedra sin nästa
varken ville eller kunde någon i dess närhet avundas barnet.85 Lika lite som läsaren får
veta vad som hände med tiggargosssen, lika lite får läsaren veta vad som hände med
tiggaren på kopparsticket för T. Det var inte författarnas vilja att sporra till minskade
samhällsklyftor utan att förhindra högmod bland adeln och uppmuntra dem till omsorg
om de fattiga. Välgörenhet var de facto en moralisk skyldighet för adeln.86 Författarna
till Barnaboken fördömde inte de rikas leverne men de varnade för de moraliska risker
livsstilens kan medfölja. Överallt i Barnaboken finns fler moraliserande verser och råd
som vädjar till ödmjuk, tacksamhet och välgörenhet. I en moraliserande dikt är
budskapet tydligt:
At äga alt vad man behöfver, Bör anses för en lycklig lott. Men mången fått långt
mer deröfver, Och gör dock ej des mera godt […] Han äger allt men intet ger
[...] Då girigheten finnet dårar. Det sällan rörs af andras nöd, Som ädla hjertan
altid sårar. Had gagnar lyckans öfverflöd, Med mensklighetens tårar?87

Murray & Wellander, Barnaboken, bildplansch för T.
Murray & Wellander, Barnaboken, 13.
85
Murray & Wellander, Barnaboken, 13.
86
Ilmakunnas, Ett ståndsmässigt liv, 317.
87
Murray & Wellander, Barnaboken, 24.
83
84

35

Henrietta Lindgren

En majoritet av människorna i Barnabokens kopparstick är förankrade i en
högreståndskontext. Människorna på kopparsticken är klädda i det senaste modet,
utfärdar typiskt göromål för högre klasser och befinner sig på herrgårdar eller i
omkringliggande vacker natur. I Barnaboken är yttre framtoning normaliserat. På
merparten av bilderna där människor figurerar bär de eleganta och rikt utsmyckade
kläder. Peruker, fjädrar, spets och rosetter för till och med hästar utgör en del av den
förmedlade materiella kulturen. Eftersom Barnaboken innehar en starkt moraliserande
prägel kom även de moraliska råden att nischa sig till samhällets högre skikt och inte
ens personer utanför adeln kunde helt undgå kritik.
Konsumtion och mode var en tydlig ståndsmarkör för adeln.
Konsumtionen möjliggjorde adelns yttre framtoning och både adelsmän och kvinnor
handlade franska lyxartiklar på kredit; alla gånger betalde de inte heller tillbaka lånen.
Den flärdfulla livsstilen var mer än ett betänklöst slöseri, den var ett medel för adeln
att framhålla sin samhälleliga position. Det ökade välståndet och utbudet på exotiska
varor gjorde att konsumtion tillgängliggjordes för ett bredare folkskikt. Rikare borgare
kunde konsumera lyxprodukter på ett sätt som till exempel fattig lågadel inte hade
möjlighet till. 88 Som kristendomens moraliska väktare var Murray och Wellander
starka förespråkare för det hierarkiska ståndssamhället. Den gränsöverskridande
lyxkonsumtionen

hotade

samhällets

sociala

ordning

och

i

sin

tur

igenkännbarhetsprincipen. Detta innebar att den hierarkiska ordningen måste synas i
klädedräkter och beteenden. Av de dekorerade klädedräkterna på bilderna att döma var
konsumtion tillåtet men det skulle ske inom ramarna för vad som ansågs vara en
accepterad ståndsmässig konsumtion. I en ABC-vers för bokstaven representerar
påfågeln ett varande exempel på överdriven konsumtion. Versen lyder: ”Påfågeln,
skön och dum sit prål med högmod bär. Hvad fägring utan vett en usel prydnad är”
och ackompanjeras av en bild med två ståtliga påfåglar.89
Två människors klädedräkt, en mors och en fars, sticker ut lite extra från
Barnabokens bilder. Modern och faderns bär nämligen Gustaf III:s svenska
nationaldräkt för högreståndspersoner. Under slutet av seklet lanserade Gustaf III det
ambitiösa projektet att införa en gemensam svensk klädedräkt. Dräkten skulle finnas i

Ilmakunnas, Ett ståndsmässigt liv, 197–199, 201–205; Leif Runefelt, ”Aristoteles på kaffehus:
Dygdelära och umgänge i Dalins Argus”, Dygder och laster, 348–349.
89
Murray & Wellander, Barnaboken, bildplansch för P.
88

36

Henrietta Lindgren

flera modeller anpassade för vardag, fest och sorgedagar och bestod färgmässigt av
olika kombinationer av svart, rött och vitt. Moderns och fadern i Barnaboken bär
vardagsdräkten i svart och rött. Dräkten var tänkt att användas av medlemmar av hovet
men även av högre civila och militära ämbetsmän samt medlemmar av kungliga
akademier. Prästerskapet som redan hade en gemensam klädedräkt undgick
dräktreformen men en enklare enfärgad variant av nationaldräkten tillverkades för
borgare. Allmogen stod helt utanför dräktreformen som delvis bottnade i deras egen
ovilja i att bära en gemensam dräkt. Kungen själv brukade använda sig av
nationaldräkten och dräkten kom att bli både hyllad och kritiserad i sin samtid. Dräkten
var tänkt att underlätta högreståndspersoner vardag och ekonomi i och med modets
hastiga fluktueringar men kungen hade ännu en djupare ambition. Genom en
gemensam

klädedräkt

markerades

den

nationella

känslan

samtidigt

som

igenkännbarheten för varje stånd bibehölls och lyxkonsumtionen begränsades.90
Staten försökte begränsa lyxkonsumtionen i flera repriser under 1700talet. Som resultat av detta infördes lyxskatter och överflödsförordningar. Onödigt
konsumerande hade främst kritiserats av hattpartiser som ansåg det smaklöst,
omoraliskt och ett hot mot ekonomin. Under tiden som Barnaboken gavs ut hade
Gustaf III:s upphävt alla överflödsförordningar som med facit i hand inte hade haft så
stor effekt. Frågan om lyx hade dock satt sin prägel på 1700-talet. Barnaboken blir ett
ställningstagande i debatten. Författarna till Barnaboken, det vill säga samhällets lärda
män, visade genom bilderna att det inte gick att förneka högreståndspersoners rätt till
estetik samtidigt som ABC-verserna indikerar att överdriven lyx inte var att önska.
Klädedräkten som hittas på två kopparstick visar att Murray och Wellander ifrågasatte
gränsöverskridande konsumtion. 91
Barnaboken normaliserar högreståndspersoners livsstil. Boken är dock
paradoxal eftersom den idealiserar adliga dygder samtidigt som denna livsstil även
kritiseras. För att förstå det här krävs det att man placerar in Barnaboken i dess kontext.
Barnaboken är uppkommen i en brytningspunkt där gränser inom och utom adeln
suddades ut och där den växande medelklassen gjorde anspråk på adelns förut givna
privilegier. Livsstilen som var förbehållen adeln beundrades och kom att anammas av
borgarna under senare delen av 1700-talet. Samtidigt var detta inte helt problemfritt

90
91

Mansén, Sveriges historia 1721–1830, 308–311.
Ilmakunnas, Ett ståndsmässigt liv, 217.

37

Henrietta Lindgren

eftersom borgarna ville framhäva sin egen säregenhet och inte drog sig för att anklaga
adeln för fåfänga och falskhet. Den här ambivalensen syns i Barnaboken. Trots adelns
ringa procentantal av befolkningen är adliga ideal såsom galans, grace och estetik
frekvent förekommande i Barnaboken. Levnadsstilen får även utstå kritik, läsaren
varnas bland annat för girighet och ett alldeles för galant konverserande. Trots det
borgerliga inflytandet undgår inte heller denna samhällsgrupp moraliska råd, det var
nämligen inte acceptabelt att konsumera över ståndsbarriärerna. In på 1800-talet kom
det borgerliga idealet att få starkare fotfäste och konkurrera ut adelns status. Ett första
steg i den riktningen går att urskilja i Barnaboken. .92

Barnens kontakt över ståndsgränserna
Adelsdamen Jacobina Charlotta Munsterhjelm (1786–1842) växte upp på Tavastby
gård i södra delen av Elimä Socken i östra Nyland. När hon var i 13-års ålder förde
hon dagbok i cirka ett och ett halvt års tid, det vill säga från år 1799 till 1801.
Munsterhjelm var den nästyngsta dottern i en familj på nio barn och i hennes dagbok
ges läsaren en möjlighet att ta del av en ung adelsdams liv. Rapportmässigt skildrade
hon såväl vardag som fest på en mindre herrgård i Finland där hennes umgänge
sträckte sig över ståndsgränserna. Hennes anteckningar har stundvis varit av intresse
för forskare inom humaniora och bland annat Bo Lönnqvist har i sin bok Ting, rum
och barn analyserat hennes skrivelser noggrant.93 Det här kapitlet är en studie av hur
Murray och Wellander beskrev allmogen och tjänstefolket i Barnaboken och på vilket
sätt högreståndsbarns förhållande till allmogen och tjänstefolk kommer till uttryck i
boken.
Det var inget ovanligt att speciellt adliga flickebarn fick en del av sin
praktiska uppfostran genom att ta iaktta och delta i tjänstefolkets göromål i hemmen.
Inte heller ansågs det särdeles olämpligt för adeln att samtala med människor av lägre
stånd då det gav dem en chans att praktisera sina retoriska färdigheter. Lönnqvist
konstaterar att Jacobina Munsterhjelms och hennes nioåriga lillasyster Beata
Munsterhjelms (1737–1818) vardag till stor del spenderades med pigorna i köket för
att iaktta och delta i arbetet. Även på fritiden umgicks de med tjänstefolkets barn och

Parland-von Essen, Affärer, allianser, anseende, 198; Ahokas, Valistus suomalaisessa
kirjakulttuurisa 1700-luvulla, 117.
93
Lönnqvist, Ting rum och barn, 125–134.
92

38

Henrietta Lindgren

lekte lekar med dem. Barnen kunde imitera allmoge- och vuxenvärlden genom att
exempelvis leka bondbröllop. I Munsterhjelms dagbok står det skrivet att till och med
herrskapet, det vill säga hennes föräldrar, kunde komma med i bondbröllopsleken och
dansa med dem. När hon skrev om sina föräldrar använde hon sig av benämningen
herrskapet, det vill säga samma benämning som tjänstefolket adresserade dem.94
I

Munsterhjelms

värld

var

barnen

och

tjänstefolkets

värld

sammanlänkade. Även om de levda i olika samhällsstånd var deras liv inte separerade
från varandra utan livet på herrgården innebar ett ömsesidigt beroende av varandra.
Även i Barnaboken normaliseras barnens möten mellan ståndsgränser. I berättelsen
om ”Det eftertänksama Barnet” möter läsaren två bröder, Fridolf och Albrecht, som
har fått lov av sin mor Aurora att leka med den dygdige, men av lägre stånd, Theodor.
95

Leken spårar ut och Albrecht intar en dominerande roll, han behandlar Theodor mer

som sin tjänare än som sin lekkamrat. Den eftertänksamma Fridolf kommer till
undsättning och läxar upp Albrecht genom att påminna honom om att deras mor
förmanat dem att aldrig förakta människor av lägre stånd än dem. Aurora hör allt det
här och berömmer Fridolf och tillrättavisar Albrecht. Enligt henne lönar det sig att
behandla alla väl eftersom även Theodor genom flit och dygd kan bli klok och
eftertänksam. Dessa egenskaper är något som Aurora anser vara viktigare än de så
kallade medfödda förmånerna. 96
Aurora uppmanar till umgänge över ståndsgränser. Hon påpekar till och med
att Theodor i framtiden kan bli en oumbärlig vän och att han därför är skapt till mycket
mer än att tjäna. Att umgås med varandra oavsett stånd var inget konstigt enligt
Barnabokens författare och inte heller i Jacobina Munsterhjelms värld. Barnen kunde
umgås med varandra även om de var medvetna om deras olika livsstil och kultur.
Lönnqvist lyfter fram att historikern och professorn Peter Burke menar att umgänge
över ståndsgränser var typiskt för barn under tiden innan romantiken. Eftersom
adelsbarnen ännu inte var vuxna och fullt hade utvecklats sina adliga egenskaper
innehade de en mellanroll mellan adel och allmoge. Således kunde de vara förmedlare
mellan olika samhällsklasser när vuxna själva inte kunde eller ville beblanda sig över
ståndsbarriärerna. Barnen blev således en del av två olika sociala världar. Lönnqvist
själv menar att det här synsättet inte är hugget i sten utan lyfter fram att adelsbarn helt
Lönnqvist, Ting, rum och barn, 126, 132–133,
Murray & Wellander, Barnaboken, 20.
96
Murray & Wellander, Barnaboken, 20–22.
94
95

39

Henrietta Lindgren

sonika, utan att vara ett mellanting, kunde uppmuntras till umgänge över
ståndsbarriärer för nyttans skull. Det var lärorikt att få en inblick i allmogens vardag
och bli en del av en så kallad kulturell tvåspråkighet.97 Med tanke på att Aurora i
berättelsen om det eftertänksamma barnet påpekar att Theodor med tiden kan bli en
värdefull vän till hennes söner indikerar hon att de tre vännerna inte behöver skiljas åt
längre fram i framtiden trots ståndsskillnaderna.
Verkligheten och adelsståndet var brokigt. Även om det för familjen
Munsterhjelm i det perifera östra Finland var naturligt att umgås med tjänstefolket var
det inte fullt lika accepterat bland andra adelsfamiljer. Adelsdamen Märta Helena
Reenstierna (1753–1841), gift von Schell, levde sitt liv på Årsta gård i Brännkyrka
socken i närheten av Stockholm. Under majoriteten av sitt liv förde hon dagbok varje
dag. 1794 skrev hon beklagande i dagboken. Hon våndades nämligen över sin 14-årige
son Hans Abraham von Schnells (1780–1812) ovana att umgås med tjänstefolket. Det
var förbjudet för honom att vistas med dem mer än nödvändigt eftersom Reenstierna
var av uppfattningen att tjänstefolket kunde föra över dåliga vanor och beteenden till
sonen.
Även den högadlige Johan Gabriel Oxenstierna (1750–1818) hade en tendens
att umgås med tjänstefolket. På Skenäs gård i Västra Vingåker i Södermanland
spenderade han mycket av sin barn- och ungdom. I sin dagbok beskrev den unge
greven hur han om somrarna deltog, om än på sina egna villkor, i gårdsfolkets arbete.
Oxenstiernas deltagande begränsade sig dock till säsongsbundet arbete som höstslåtter
eller gårdsfolket midsommarfester. Det arbete som för allmogen var en fråga om
upprätthållande av levebröd likställde Oxenstierna med roliga sommarnöjen såsom
promenader, rodd och jakt.98
I likhet med Reenstierna misstyckte Oxenstiernas mormor till barnbarnets
umgänge med tjänstefolket. Detta bidrog enligt henne till ett avvecklande av sociala
gränser. De två adelsdamerna var inte ensam om det här elitistiska tankesättet. Trots
att Locke menade att miljön är den främsta utformaren av barn, och inte medfödda
egenskaper såsom stånd, höll han ändå fast vid att vissa egenskaper inte gick att ändra
på. Utifrån ett klassperspektiv ansåg han att allmogen var mer ohyfsad och oförnuftig
Lönnqvist, Ting, rum och barn, 135.
Kristina Ekero Eriksson, Årstafrun dolda dagböcker (Stockholm: Norstedts, 2010), 105–106;
Johanna Ilmakunnas, ”Adelns arbete och vardag på 1700-talets svenska herrgårdar: Johan Gabriel
Oxenstiernas och Jacobina Munsterhjelms dagböcker”, Historisk Tidskrift för Finland (2013:2),
156,160, 166,168.
97
98

40

Henrietta Lindgren

och inte bra för de högre stånden. Människor av högre stånd borde skydda sina barn
från att umgås med tjänstefolket då allmogen riskerade föra över dåliga vanor såsom
dryckesmissbruk och hasardspelande.99
Barnabokens berättelse om det eftertänksamma barnet står således i konflikt
till adelsdamernas och Lockes tankesätt. Det ökade borgerliga inflytandet syns
märkbart i den moraliska historien. I berättelsen indikeras det att Theodor trots sitt
lägre stånd genom arbete kan jobba sig till en respektabel plats i samhället. I en annan
del av Barnaboken förstärks detta än tydligare genom en sedelärande vers som
innehåller raden: ” [...] och ett godt samvete är större skatt, än de största rikedomar”.100
Läsaren får indirekt veta att dygder såsom flit och hederlighet väger tyngre än
medfödda privilegier. Till skillnad från Locke ansåg författarna att vem som helst
kunde ha ett gott samvete och att medfödda privilegier inte var en garanti för godhet.
Man kan utgå ifrån att Barnabokens medförfattare Wellanders egen klassresa har satt
sin prägel på boken. Som nämnt kom Wellander inte själv från varken en ståndsmässig
eller förmögen familj. Trots detta lyckades han utbilda sig till jurist och finna ett jobb
i Stockholm och umgås med samhällets högt uppsatta.
Paradoxala tankar, idéer och uppfattningar kan löpa parallellt med varandra i
sin samtid. Barnaboken är uppkommen i ett samhälle som kännetecknas av detta,
vilket märks i författarnas ambivalenta förhållande till hur tjänstefolk beskrivs i boken.
Bokens indikationer om inre godhet oberoende stånd förmedlar känslan av ett samhälle
som uppluckras från den strikta ståndsindelningen. Läser man berättelsen om ”Det
lydiga barnet” framkommer emellertid en uppfattning om tjänstefolket i negativ
bemärkelse. 101
Huvudpersonen i historien, som går under epitetet Gossen, frestas av att äta
några äpplen från marken. Han vet dock att äpplen som fallit ner från träd kan vara
maskätna och smutsiga och därför borde han fråga om lov av sina föräldrar innan han
plockar upp dem. I gossens sällskap finns en piga. Pigan menar att äpplena är mogna
och uppmanar Gossen flertalet gånger att äta av dem. Gossen våndas ett ögonblick
men kommer fram till slutsatsen att inte äta äpplena. Händelseförloppet har iakttagits
av fadern som kommer fram till Gossen och berömmer honom för hans goda omdöme.

Ilmakunnas, ”Adelns arbete och vardag på 1700-talets svenska herrgårdar”, 166; Lönnqvist, Ting,
rum och barn, 358–359.
35
Murray & Wellander, Barnaboken, 9.
101
Murray & Wellander, Barnaboken, 11.
99

41

Henrietta Lindgren

Som belöning plockar fadern ett äpple från trädet åt sin son som efter konversationen
med pigan kom fram till att det lönar sig att lyda sina föräldrars råd.102
Gossen i berättelsen har klarat av flera utmaningar. Han har lyckats tygla sina
inre frestelser och inte ätit av äpplena samtidigt som han har följt sina föräldrars råd.
Han är ett gott exempel för hur ett barn förväntas bete sig. I berättelsen vet Gossen att
äpplena inte bör ätas, det verkar vara en kunskap som förts vidare från föräldrar till
sonen. Pigan däremot tycks vara helt omedveten om risken med att äta äpplen som
fallit till marken och får således ta på sig rollen som fresterska. Det är hon som genom
sin okunskap försöker locka barnet till att bokstavligen äta förbjuden frukt. När fadern
dyker upp i berättelsen och berömmer barnet står faderns kunskap i stor kontrast till
pigans okunskap. Genom att låta pigan ta på sig rollen som syndabock förstärks tanken
om faderns som hushållet förnuftiga familjefar och förmyndare medan de av lägre börd
inte besitter samma klokskap. Till skillnad från Locke som ansåg att människor från
det högre skiktet skulle begränsa kontakten med allmogen till den grad att samtal inte
var uppmuntrat så konverserar dock Gossen med pigan. Trots att pojkens umgänge
med pigan inte lyfts fram som oproblematiskt i boken förmedlas vilka risker som kan
tillkomma om man låter tjänstefolk ha en alltför stor påverkan på högreståndsbarnen.
De högre stånden var ingen homogen grupp som agerade efter färdiga
uppfostringsmönster. För vissa var det inte tänkbart att låta barnen umgås med
tjänstefolk medan det för andra, som kanske bodde längre ut på landet i mindre
herrgårdar, var en realitet för barnen att vistas tillsammans med tjänstefolket. Deras
vardag var de facto knuten till tjänstefolket som lärde dem viktiga sysslor men som
även kunde erbjuda dem sällskap på fritiden. Barnabokens författare förhöll sig
ambivalenta till högreståndsbarnens relation till allmoge och tjänstefolk. Den
dominerande synen var att möte, och till och med umgänge, mellan stånden är något
naturligt. Det borgerliga inflytandet gör sig påmint genom de många uppmaningarna
till att inga medfödda privilegier kan garantera ett dygdigt leverne. Dessutom framhävs
det i boken att ingen person enkom är född till att tjäna andra högre stånd. Det går dock
inte att säga att Barnaboken representerar en helt fördomsfri uppfattning om
människor av lägre stånd. I en sedelärande berättelse målas högreståndspersonerna upp
som dygdiga och kloka medan en piga får ta på sig rollen som ett okunnigt och dåligt
exempel för Gossen.

102

Murray & Wellander, Barnaboken, 11–12.

42

Henrietta Lindgren

Författarna till Barnaboken utgjorde en del av en bildad elit som hade
tillgång till den senaste litteraturen och tidens nyaste idéer om barnuppfostran.
Dessutom hade Wellander själv gjort en klassresa. Detta gjorde dem säkerligen
mottagliga för tanken om borgerskapets ökade inflytande i samhället. Fast samtidigt
som nya idéer om fostran fick starkare fotfäste bytte eller ersatte de inte direkt äldre
föreställningar och tankemönster. Barnaboken visar på 1700-talets komplexibilitet när
det kommer till ståndsgränser och förhållandet mellan högreståndsbarn och allmoge.
Såsom gränser inom de högre stånden kunde vara luddiga kunde även inställningen till
barnens relation till allmogen variera.

Romantikens idealbarn
On façonne les plantes par la culture, et les hommes par l’éducation.103
I ett brev skrev Gustaf III som 21-åring att om inte hans plikt och ställning hindrat
honom skulle han föredra att vistas på det lugna landet framom staden. Faktum var att
han uttryckte en ren avsmak inför stadmiljön.1700-talets Stockholm var säkerligen en
plats för smuts, stank och trängsel. Men det var inte endast staden i sig som kunde
uppfattas som oren. Adeln i hovet förväntades uppföra sig teatraliskt, det vill säga
ikläda sig en särskild mask för att upprätthålla ett socialt spel, i hopp om att gynna
deras personliga intressen. Stadens offentliga arenor, såsom kaféer, tillät att den här
falska hövligheten spred sig till stadens övriga invånare. Det var inte endast Gustaf III
som hyste staden. Det gjorde även upplysta tänkare. Staden blev symbol för orenhet,
falskhet och fåfänga men som motvikt till detta fanns naturen.104
Rousseau idealiserade naturen. För honom var naturen en symbol för
autenticitet och frihet; människans sanna jag går att finna i det så kallade
naturtillståndet. Vad odling är för blomman är uppfostran för människan, ju naturligare
desto bättre. Som kontrast till naturtillståndet stod den civiliserade människan.
Människor som uppfostrades inom hovets och stadens konstlade, sociala normer
förlorade sin äkthet. Även om Rousseaus uppfostringsidéer var kontroversiella var det
många i Europa som delade hans kärlek till naturen. Småblommigt porslin,

Rousseau, Émile ou De L’éducation, 10.
Elisabet Stavenow-Hidemark, ”Ett nytt sätt att bo på”, Frihetstiden 376–377; Kekäläinen,
”Upplevelser av teatraliskhet och autenticitet i 1700-talets London”, 540, 541.
103
104

43

Henrietta Lindgren

sentimentala kärleksförklaringar och pastellfärger har ofta fått karikera bilden av adeln
i populärhistorien. Den franska konstformen rokoko växte sig som starkast under
1760-talet i Sverige. Det är en romantisk konstform som känns igen på dess asymmetri,
lättsamhet och naturinspirerade motiv. Adelns nya vurmande för naturen syntes såväl
i konsten som i beteendemönstret. Själva adeln flyttade om möjligt ut på sina
herrgårdar på landet för att var närmare naturen och trädgårdskulturen bokstavligen
blomstrade.105
Bokens bilder genomsyras av en lantlighet och oskuld. Förutom djur föreställer
bilderna flitigt arbetande bönder eller ett litet, charmigt torp ute på landet samt vackra
anlagda trädgårdar. Högreståndspersonerna ses ofta utomhus i ett romantiskt vildvuxet
naturlandskap och barnen på bilderna utför inget eget arbete i undantag av övning av
läsning. Det här är ett priviligierat perspektiv. Allmogen exotifieras samt romantiseras
och majoriteten av människorna på bilden förväntas vistas eller rent ut sagt bo på
landsbygden i en herrgård utan att vara en del av allmogen. Verklighetsförankringen
är således skrev och bilderna är skapade för barn ur en högre samhällsklass.
I boken finns inga stadsmotiv eller bilder från en skolmiljö. Det här sammanfaller väl
med Rousseaus tanke om att undervisningen bör ske i hemmiljö tillsammans med en
informator. De facto fördömde Rousseau den offentliga skolan och även högre
läroanstalter. En av Pro Fides medlemmar Olof Rönigk (1710–1783) var verksam som
rektor i Katarina Kyrkskola i Stockholm.106 Med tanke på att medlemmarna delade ut
Barnaboken gratis till de som inte hade råd med den och att medlemmarna bedrev
skolverksamhet har de säkerligen inte medvetet sympatiserat med Rousseaus avoga
inställning till skolverksamhet. Indirekt förespråkade dock Murray och Wellander via
Barnaboken ett utbildningsideal för högreståndsfamiljer.
För de familjer som påkostade sig Barnaboken med kopparstick fick
läsarna ta del av ett romantiserande uppfostringsideal där barnen bland annat
förväntades vistas i naturen. För barn som gick i fattig-eller kyrkskolor byttes lärmiljön
ut mot ett enda stort klassrum och skoldagar som varade i cirka åtta timmar om dagen,
sex dagar i veckan. För andra barn byttes lärande helt ut mot hårt arbete i ung ålder.107

Burman, Pedagogikens idéhistoria, 121; Rousseau, Émile ou De L’éducation, 8–11; Lönnqvist,
Ting, rum och barn, 10–10, 365–368, Stavenow-Hidemark, ”Ett nytt sätt att bo på”, Frihetstiden,
376–378, 384; Ekero Eriksson, Årstafruns dolda dagböcker, 66.
106
Hedenborg, Det gåtfulla folket, 109.
107
Hedenborg, Det gåtfulla folket; 137 Simonton,”Economy”, 68.
105

44

Henrietta Lindgren

Om de här barnen kom i kontakt med Barnbokens version med bilder förblev
Barnabokens ideal endast en utopi.

45

Henrietta Lindgren

4. Belevade pojkar och modesta flickor- om pojkars
respektive flickors uppfostran
Enligt Rousseau var pojkar och flickor två särarter som kompletterade varandra men
som av naturen innehade olika särdrag och således var tvungna att uppfostras på olika
sätt.108 I 1700-talets Frankrike såväl som Sverige var inte alltid genus den mest
avgörande faktorn när det kom till vilken status och position människor i samhället
åtnjöt, utan komponenter såsom ålder, relationsstatus, klass och etnicitet hade också
en signifikant inverkan på makthierarkier. Likväl kom Rousseaus tankar om en
könssegregerad uppfostran att väcka gehör under sin samtid. I sin bok Émile
normerade han pojken Émiles uppfostran för att i slutet av boken tillägna ett kort
kapitel åt flickors uppfostran och bildning, som enligt honom borde avvika signifikant
från pojkars uppfostran. Rousseaus tankar om könssegregerad uppfostran fick utstå
kritik även under sin samtid men kom på det stor hela att mottas väl. Idéhistorikern
Anders Burman menar att Rousseau var en av de första att skriva ner och initiera
idealet om kärnfamiljen, vilket skulle komma att starkt slå rot in på 1800-talet.109 I det
här kapitlet granskar jag Barnaboken ur ett genushistoriskt perspektiv. Jag ser på vilka
förväntningar som ställdes på barnen utifrån genus och vidare ser jag på vilken roll
modern respektive fadern hade i uppfostran.
Enligt tidens uppfostringsideal skulle åtminstone högreståndsbarn oavsett kön
och antal i familjen uppfostras väl, vilket dock inte betydde att en likartad fostran gavs
varje familjemedlem. Bland annat leksaker, litteratur och undervisningsböcker visar
att flickor och pojkar socialiserades in i olika roller i hemmet.110 Undervisningen var
omfattande för pojkar och förberedde dem för en karriär inom exempelvis hovet,
militären eller kyrkan medan flickors uppfostran begränsades inom ramarna till att bli
en god husmor.111 Trots detta förväntades såväl flickor som pojkar undervisas av
modern i baskunskaper från när de var mycket unga. Baskunskaper kunde vara
exempelvis kristendomskunskap och läsning, vilket innebar att både flickor och pojkar
kom i kontakt med ABC-böcker. Hedenborg lyfter fram i sin forskning att Barnaboken

Rousseau, Émile ou De L’éducation, 639–641.
Burman, Pedagogikens idéhistoria, 121–122.
110
Johanna Ilmakunnas, ”Adelns arbete och vardag på 1700-talets svenska herrgårdar”, 171,;
Elisabeth Mansén, Sveriges historia 1721–1830, 137.
111
Vainio-Korhonen, ”Oklanderlig franska och skrivsvårigheter. Adelsdöttrars edukation i det
tidigmoderna Finland”, Christer Kuvaja & Ann-Catrin (red.), Svärdet, ordet och pennan: Kring
människa, makt och rum i nordisk historia (Åbo: Historiska samfundet, 2012), 279.
108
109

46

Henrietta Lindgren

inte var riktad till något specifikt kön utan försökte nå både pojkar och flickor i
samhället.112 Det finns dock belägg som talar för att Barnaboken riktade sig till båda
könen, och i vissa fall även uppmuntrade flickor till ökad boklig kunskap. Boken är
dock komplex och det går inte att bortse från att den är tillkommen under en tid då
olika förväntningar på flickor och pojkar ställdes.

Pojkars uppfostran och utbildning
Kyrkskolor, trivialskolor och gymnasier var alla i huvudsak öppna för endast pojkar
och för de söner som förberedde sig för vidare studier stod sedan universiteten öppna.
Eftersom det var viktigt för adeln att särskilja sig från den övriga befolkningen och
inte beblanda sig med dem intresserade de sig inte för offentliga skolor. Samhällets
allt mer krävande uppgifter inom militären och ämbetsmannayrken ledde dock till att
allt från adel, ofrälse ståndspersoner och förmögna borgare valde att satsa på en
gedigen uppfostran och utbildning åt sina söner. På detta vis kunde karriär samt
familjens makt och prestige tryggas eller förverkligas.113
För att säkerställa högreståndspojkars grundutbildning anställdes ofta en
informator åt dem när de var i sex-sjuårsåldern. Informatorn undervisade pojkar i deras
hem och skulle ansvara över söners sociala, moraliska och militära fostran.
Informatorn var i regel en ung man, inte sällan en universitetsstuderande, som för att
finansiera sina studier ägnade sig åt privatundervisning. För adelspojkarna var
universitetsstudier inget krav, ifall de vistades där var det endast en kort och sporadisk
tid under deras yngre tonår. Ofta följde deras informator och tjänare med och någon
examen var inte obligatorisk då sönerna efter vistelsen gav sig av för att inleda sin
yrkeskarriär. Universiteten tjänade i huvudsak kyrkans behov och de flesta
högreståndspersoner som avlade en universitetsexamen kom att arbeta inom kyrkan.
Trots detta fanns det även möjlighet att studera till exempel juridik eller matematik på
universiteten. 114
Högreståndspojkars utbildning var omfattande och skräddarsydd för
samhällets högre poster. Till detta krävdes praktiska, bokliga och sociala kunskaper.
Hedenborg, Det gåtfulla folket, 213–214.
Ilmakunnas, Ett ståndsmässigt liv, 48–49; Liisa Lagerstam & Jessica Parland- von Essen, ”Aatelin
Kasvatus”, Huoneentaulun maailma, 196–198; Parland-von Essen, Affärer, allianser, anseende, 144.
114
Parland-von Essen, Affärer, allianser, anseende, 36; Lindberg, ”Den lärda kulturen”, Frihetstiden,
104, 113; Ilmakunnas, Ett ståndsmässigt liv, 49, 53.
112
113

47

Henrietta Lindgren

Uppfostran och undervisning var en kombination av dessa. Praktiska färdigheter som
behövdes i yrkeslivet inbegrep bland annat artillerikunskap, matematik, bokföring och
geografi. För att utmärka sig som bildad lämnades heller inte språkundervisningen åt
slumpen. För högreståndspersoner på 1700-talet var det inte längre lika viktigt att
kunna tala latin men likväl krävdes det att man kunde läsa och skriva språket. Siktade
man in sig på en prästkarriär krävdes det dock fortsättningsvis goda kunskaper i latin
och ibland även i grekiska. Trots att latinet fortsättningsvis ansågs nödvändigt kom ett
större fokus att ligga på lärandet av så kallade moderna språk. Informatorn kunde ge
undervisning i exempelvis tyska men tidens trend- och prestigespråk var franska. För
de högre stånden efterstavades en tvåspråkighet där man kunde konversera och skriva
på både franska och svenska. Franskan uteslöt således inte svenskan utan kunskaperna
i talad och skriven svenska förväntades vara utomordentliga. Genom brevväxling från
far till son kunde fadern kontrollera språket, dela ut skrivövningar och korrigera
sönernas ordval.115
För högreståndspojkar var det av högsta vikt att kunna anpassa sitt språk efter
tillfälle. Detta visade att man behärskade olika sociala situationer eftersom olika
sällskap och omständigheter krävde att man kunde konversera och föra sig på olika
sätt. I riksdagens kunde männen inte använda sig av samma språkbruk som i
sällskapslivet. När till exempel kronprins Gustav utbildades betonades hans retoriska
färdigheter framom hans skriftliga. Givetvis förväntades det även att en blivande kung
kunde skriva felfritt men tyngdpunkten låg ändå på hans retorik och grace. Även om
inte varje högreståndsson fick en kunglig utbildning var retorik och talekonst mycket
viktiga som tecken på förfining. För att lära sig konverserandets konst uppmuntrades
pojkar att delta i olika sociala tillställningar. I exempelvis danser kunde de öva sig på
att konversera och umgås med det andra könet. Deras kulturella och själsliga förfining
kunde därtill slipas genom utbildning i teater eller teckning. Locke menade därtill att
det vitalt att träna och disciplinera pojkar genom så kallade riddarfärdigheter. I
praktiken innebar detta att kroppen skulle tränas genom exempelvis dans och fäktning.
116

Vainio-Korhonen, Sophie Creutz och hennes tid, 28–29; Kaarlo Wirilander, Herrasväkeä: Suomen
säätyläistö 1721–1870 (Helsingfors: Suomen historiallinen seura, 1974), 316; Elisabet Hammar,
”Franskan”, Frihetstiden, 439–442; Ilmakunnas, Ett ståndsmässigt liv, 51–53.
116
Skuncke, Gustaf III, 64–65, 216–217, 239–240; Ilmakunnas, Ett ståndsmässigt liv, 53, 58; Burman,
Pedagogikens idéhistoria, 113–114.
115

48

Henrietta Lindgren

För de mer välbärgade adelssönerna avslutades deras utbildning med en så
kallad grand tour. Detta var en bildningsresa i Europa där sönerna fick en chans att i
praktiken utvidga sin kännedom om hovkultur, vetenskap och konst samtidigt som de
kunde öva sina språkkunskaper och knyta kontakter. Efter år av uppfostran och
utbildning förväntades högreståndsmännen prestera som goda politiker, affärsmän,
poeter och så vidare. Utöver detta skulle de leva upp till mycket omfattande själsliga
ideal. Männen fodrades vara hederliga, ärliga och modiga. Till ett av de högre målen
kan nämnas att männen även förväntades bli goda familjefäder. En ideal husbonde
skulle inneha rollen som familjens överhuvud och agera enligt kristen tro, vishet,
rättskaffenhet samt kurage gentemot sig själv, sin familj och sitt tjänstefolk.117
Av Barnabokens totalt 27 kopparstick förekommer pojkar och män på hela 15
styckna. I jämförelse med kvinnors synlighet på kopparsticket, där de förekommer på
fyra styckna, är männen i boken många till antalet. Detta gör att männens stora
synlighet i offentligheten normeras i boken. Deras roller på bilderna är varierande och
följer tidens tanke om vad män förväntades vara och hur de skulle agera i samhället
och i hemmet.
Brevskrivning var en av högreståndsmännens nyckelfärdigheter under 1700talet. Genom brevskrivning upprätthölls kontakter och nätverkande. Som nämnt
fungerade brevskrivning även som en ypperlig metod att utveckla söners språkbruk.
Utifrån brevens utformning och skribentens stavning kunde läsaren dra slutsatser om
författarens bildning och kunskap. Både flickor och pojkar förväntades skriva brev
men när det kom till skrivkonsten tenderade män att vara mer skrivkunniga än kvinnor
oavsett samhällsklass. Till exempel pekar handskrivna brev av adelskvinnor på att
många kvinnor i till och med de högre stånden saknade elementära kunskaper i
rättstavning, elegant meningsuppbyggnad och litterära referenser, det vill säga sådant
som betonades i pojkars uppfostran och utbildning. Både i skola och av informatorer
gavs brevskrivningen en central roll i pojkars undervisning. Breven skulle vara mycket
eleganta men samtidigt ge skenet av att vara naturligt skrivna, ungefär som
talekonsten. Den klassiska talekonsten stod ofta som inspiration för breven.118

Ilmakunnas, Ett ståndsmässigt liv, 57; Vainio-Korhonen, Sophie Creutz och hennes tid, 29–30,
Lagerstam & Parland- von Essen, ”Aatelin Kasvatus”, 200–202. Parland-von Essen, Behagets
betydelser, 16.
118
Hedenborg, Det gåtfulla folket, 132; Vainio-Korhonen, Sophie Creutz och hennes tid, 33; Stina
Hansson, “Konstens regler och hjärtats bud”, Frihetstiden, 434.
117

49

Henrietta Lindgren

I Barnaboken etableras det att brevskrivande är manligt kodat. På ett
kopparstick finns ett vackert rum avbildat. I rummet sitter en högreståndsman vid sitt
skrivbord i färd med att författa ett brev. Att det är ett brev det är fråga om syns
eftersom ett pappersark och en fjäderpenna skymtas på skrivbordet. Mannen är dock
tvungen att ta en paus i sitt arbete eftersom en annan man porträtteras ha anlänt genom
dörren för att samtala med honom.119 På kopparsticket kombineras således två
aristokratiska ideal, brevskrivandet och konversationen, två ideal som var tätt
sammanlänkade med varandra. Det finns inget kopparstick i Barnaboken där kvinnor
skriver eller samtalar med varandra, varken i offentliga miljöer eller inomhus.
Barnaboken stöder även idealet om männens goda fysik och grace. Det var
viktigt att högreståndsmännen tog hand om sin kropp och kunde föra sig. I Barnaboken
syns det här bland annat på ett kopparstick där en man är i färd med att rida på sin häst.
Mannen är på en ridtur ute på en landsväg omgiven av åkrar och träd. Hästen ser ut att
stegra sig på bilden och mannen lyckas genom sin sans och kontroll hålla hästen i styr.
Bilden visar på männens aktiva vardag inbegripandes ridturer men också på hur
männen genom att kontrollera sitt sinne och sin kropp kan handskas med utmanande
situationer. Detta förstärks av kopparstickets bildtext som lyder: ”Man kan en eldig
häst med konst och lämpor styra. Styr viljan med dit vett, så snart hon börjar yra”.120
På ett annat kopparstick är två män i färd med en av 1700-talets trend:
Promenaden. I bildens förgrund syns två välklädda män som tillsammans med en hund
spatserar på en landsväg. Vägen är omgiven av kullar och träd och i bakgrunden
skymtar något som högst troligen är en herrgård. Vid vägkanten syns även en tiggare
som söker kontakt till de två högreståndsmännen. Promenerandet uppfyllde många
syften, att promenera i naturen gjorde gott för fysiken samtidigt som de promenerande
männen kunde utföra konverserandets konst. På både kopparsticket med de två
promenerande männen och på kopparsticket med den brevskrivande mannen lyfts det
fram hur viktigt det var för männen att kunna socialisera på ett behagligt sätt. Männen
måste kunna föra ett lärt samtal utan att vara för torra. På bilderna konverserar männen
galant och graciöst. Männen ser lugna och sansade ut samtidigt som några av dem
gestikulerar med händerna på ett retoriskt och berättande sätt.121

Murray & Wellander, Barnaboken, bildplansch för bokstaven U.
Murray & Wellander, Barnaboken, bildplansch för bokstaven H.
121
Lagerström & Parland-von Essen, ”Aatelin Kasvatus”, 207–208.
119
120

50

Henrietta Lindgren

För en högreståndsman innehavandes en herrgård var det viktigt att han i sann
husfaderskapsanda kunde ansvara för och i vissa fall även delta i godsdriften.
Traditionellt förväntades männen ansvara över utomhusarbete medan kvinnorna skötte
inomhusarbete. I praktiken kunde den manliga och kvinnliga sfären överlappa
varandra och det hände sig att kvinnor utförde mer manligt kodade arbetsuppgifter.122
I Barnaboken förblir utomhusarbete manligt kodat. Med undantag för ett kopparstick
där en kvinna arbetar på en åker tillsammans med en man syns endast män arbeta
utomhus. På kopparsticken porträtteras män som bland annat lägger nät, vallar får och
ympar träd.
Längst bak i boken har författarna bifogat två olika alfabetet i skrivstil: Ett
nygotiskt alfabet, som ännu under 1700-talet var det mest frekvent använda, samt ett
alfabet med latinska bokstäver. De latinska bokstäverna användes ofta när namn och
orter skulle skrivas och mycket riktigt följer i Barnaboken en lista på förnamn i latinska
bokstäver efter att själva alfabetet presenterats.123 Totalt finns 28 namn med på listan.
Ett namn för varje bokstav i alfabetet. De två sista namnen är inga namn i sig utan
utgörs av orden ängel och Öland. De övriga 26 namnen är pojknamn. Männen och
pojkarna tilldelades en större och synligare roll i Barnaboken i jämförelse med
flickorna.
Kopparsticken visar exempel på den breda kunskapen en adelsman förväntades
inneha. Förutom konversation, brevskrivning och motion finns det även bilder som
visar på hur viktigt det var för män att upprätthålla husfaderskapet samt att kunna
utföra eller åtminstone vara medvetna om olika typer av utomhusarbete.

Flickors uppfostran och utbildning
Pojkars breda utbildning betydde dock inte att flickor utbildades till sysslolöshet.
Tvärtom var förväntningarna höga på att högreståndsdöttrarna i framtiden skulle
kunna ansvara över hushåll och upprätthålla ett socialt umgänge. Detta betydde att

Johanna Ilmakunnas & Märtha Norrback, ”Konsten att sköta ett herrgårdshushåll”, Märta
Norrback (red.), Hushållsbok för Stensböle gård: Recept, råd och huskurer från 1700-talet
(Stockholm: Appel förlag, 2020), 33–34; Ilmakunnas, ”Adelns arbete och vardag på 1700-talets
svenska herrgårdar”, 165.
123
Märtha Norrback, ”Hushållsbok för Stensböle gård: Handskriften och utgivningen”, Hushållsbok
för Stensböle gård, 72.
122

51

Henrietta Lindgren

flickors utbildning var mer inriktad på praktiska, sociala och moraliska färdigheter
framom boklig bildning.124
Extra tyngd lades på utvecklandet av flickors ädla, själsliga egenskaper.
Parland-von Essen beskriver detta med ordet edukation. Tanken var att adeln innehade
en själslig förfining som separerade dem från den övriga befolkningen. Den här
förfiningen var dock tvungen att utvecklas genom edukation. Edukation var i praktiken
en sammanvävd kombination av utbildning och formering av själen. Edukationen som
skulle särskilja adeln från borgare kom ironiskt nog att anammas av resten av
samhällets elit.125
Formeringen lade stor vikt på moraliska aspekter med det högre målet att skapa
dygdiga adelspersoner med klanderfri moralisk och estetisk känsla. Formeringen
gällde både pojkar och flickor men för flickorna var formeringen av yttersta vikt.
Precis som män skulle de lära sig att konversera och föra sig på rätt sätt men
betoningen för flickorna låg på att bli behagfulla och modesta. Flickor formerades till
att lära sig rätt tro, gudsfruktan, lydnad, måttlighet, estetik och blygsamhet. Det var
önskvärt att flickor skulle inneha baskunskaper inom läsämnen men deras kunnande
skulle vara diskret och inte ha en framträdande roll i exempelvis konversationer. I
Barnaboken har männen och pojkarna en betydligt mer framträdande roll än kvinnorna
och flickorna. 126
När pojkar började undervisas av en informator fortsatte flickors utbildning
oftast hos modern eller hos en guvernant.127 På ett av Barnabokens få kopparstick som
porträtterar flickor och kvinnor finns en mor tillsammans med sin dotter inomhus i en
hemmiljö. Modern och dottern befinner sig i ett ståtligt rum inrett med tavlor och
rokokomöbler. Modern sitter kring ett litet runt bord medan dottern står bredvid.
Flickan är i färd med något som ser ut som att läsa, kanske ur Barnaboken, och modern
tittar ömt på. Bildtexten lyder: ”Min mor, min öma Mor! Lär mig af Er få lära Den
vishet och den dygd, som gör en verklig ära”.128 Genom den här bilden signalerar
Barnaboken att det främst är som modern ansvarar över döttrars utbildning och att den
är koncentrerad till en inomhusmiljö.
Ilmakunnas, ”Adelns arbete och vardag på 1700-talets svenska herrgårdar”, 171.
Parland-von Essen, Behagets betydelser, 21–25; Parland-von Essen, Affärer,allianser, anseende,
144.
126
Parland-von Essen, Behagets betydelser, 21–25; Lagerstam & Parland- von Essen, ”Aatelin
kasvatus”, 188.
127
Parland-von Essen, Affärer, allianser, anseende, 144–145.
128
Murray & Wellander, Barnaboken, bildplansch för bokstaven M.
124
125

52

Henrietta Lindgren

De facto var flickors utbildning i jämförelse med pojkars mer koncentrerad till
hemmet. Den edukation de fick uppstod mestadels slumpmässigt vid goda miljöer eller
tillfällen. Edukation skulle vara en kombination av lite undervisning, praktisk övning,
aktivt iakttagande och deltagande, det vill säga ett så kallat härmande av en
normerande kultur. Detta lämpade sig bäst lämpade i hemmet. I praktiken innebar detta
att döttrar ofta följde med i vardagens bestyr för att lära sig dagliga göromål. Ifall
flickorna hade bröder kunde de få ta del av pojkars undervisning men eftersom vidare
studier inte var en realitet för flickor förväntades det inte heller att flickorna skulle
förvalta den bokliga kunskapen på samma sätt som pojkarna.129 I Barnaboken
indikeras det att modern ensam bär huvudansvaret över flickans edukation. Trots detta
var det förekommande att döttrar även följde med tjänstefolk i deras arbete.
För att bli en god husmor innebar det att flickorna fick en bred, praktisk
allmänbildning.

De

måste

kunna

sköta

övervakandet

och

ledandet

av

inomhusaktiviteter, matlagning samt ansvara över medicin och hushållets räkenskaper.
Utöver detta var det önskvärt att de även behärskade elementära kunskaper i
modersmål, bibliska historier, katekesen, innantilläsning av latin, tyska, franska, sång,
spel, geografi, naturvetenskap och sömnad. Eftersom det huvudsakligen var
husmodern som ansvarade över en herrgårds kassaböcker och recept och ännu till
förväntades skriva brev och dagbok var läs- och skrivkunskaper en nödvändighet. 130
Det här syns på kopparsticket med modern och dottern eftersom det är läsning
som tränas. I bildtexten ber därtill dottern om att få bli lika vis som sin mor. Dottern
håller dock inte själv i någon penna och övar på skrivning. Generellt var
läskunnigheten högre än skrivkunnigheten för både kvinnor och män men som tidigare
nämnt prioriterades flickors skrivundervisning i lägre grad än pojkars. Inte ens
prinsessor var garanterade undervisning i rättstavning. Brev och signaturer från 1700talet visar att kvinnor ofta hade en mer osäker och spretig handstil i jämförelse med
männens.131 Kvinnors handstil hade sällan finslipats under en informators vaksamma
öga.

Parland- von Essen, Behagets betydelser, 23–25, 36, 55; Lagerstam & Parland- von Essen, ”Aatelin
kasvatus”, 190.
130
Ilmakunnas, ”Adelns arbete och vardag på 1700-talets svenska herrgårdar”, 170, 162,165;
Lagerstam & Parland- von Essen, ”Aatelin kasvatus”, 189–190; Parland- von Essen, Behagets
betydelser, 72.
131
Parland- von Essen, Behagets betydelser, 85.
129

53

Henrietta Lindgren

Bild 4.1: En högreståndsdam som lär sin dotter läsa.
Kopparsticket i boken pekar på att det förväntades att döttrar innehade någon form av
läskunskap. I verkligheten var omfånget av flickors bokliga bildning beroende av
föräldrarnas och särskilt faderns personliga inställning till flickors lärande.132 I bästa
fall kunde döttrar få ta del av sina bröders undervisning. Hovmannen Gustaf Mauritz
Armfelt (1754–1814) hörde till skaran som var måna flickors utbildning. Armfelt
hörde till Gustaf III:s innersta krets och med det i hänseende var hans dotter Augusta
Armfelts fostran viktig på grund av sociala och ekonomiska skäl. Detta till trots var
Armfelt personligen mycket engagerad och mån om sin dotters utbildning, samma
engagemang syntes exempelvis inte i hans inställning till sin sons utbildning. Genom
brevkorrespondens till dottern fick hon utbildning i elegant brevskrivning, retorik och
rättskrivning. Utöver detta undervisades hon även i historia och tyska. Totalt kunde
hon sju språk, inklusive latin vilket vanligtvis inte undervisades åt flickor. Armfelt
skrev aldrig rakt ut vad målet med dotterns undervisning var men han framhöll att hon
genom undervisning borde bli lycklig.133

132
133

Vainio-Korhonen, ”Oklanderlig franska och skrivsvårigheter”, 270.
Parland-von Essen, Behagets betydelser, 108, 114, 121.

54

Henrietta Lindgren

Augusta är ett exempel på hur en högreståndsams utbildning kunde se ut ifall
vårdnadshavare valde att prioritera den. Tyvärr var Augustas fall mera ett undantag än
en regel. Vainio-Korhonen skriver att flickors utbildning ofta bortprioriterades. Värst
var det för flickor från fattiga hemförhållanden men även om en var född i en
högreståndsfamilj var det ingen garanti att utbildningens kvalitet höll måttet. I värsta
fall kunde många högreståndsdöttrar endast läsa katekesen, ABC-boken och Cajsa
Wargs kokbok.134 Även om Cajsa Wargs kokbok är ett imponerande verk går det att
konstatera att Barnabokens bild av en harmonisk mor som lär sin dotter läsa
förmedlade ett ideal som alltför sällan förverkligades.
Kopparsticket visar ett barn som är i färd med att läsa men dess bildtext
framhäver även att dottern önskar få lära sig bli dygdig. Barnet rent av ber sin mor
undervisa henne i detta ämne. Dygden var viktig för både män och kvinnor men såsom
Parland- von Essen påpekar var döttrars fostran i dygd av mycket stor vikt. Eftersom
kvinnor upplevdes ha en starkare koppling till sitt inre och till naturen behövde de en
mer regelrätt övning i att kunna tygla sina inre begär. De skulle formeras till ömma,
gudfruktiga, graciösa, lydsamma och behagfulla kvinnor och fruar. När Rousseaus bok
Émile utgavs stod han i spetsen för denna idé. Rousseau menade att dygden var ett av
det mest väsentliga för flickors uppfostran. Flickors bokliga bildning fick uppoffras
till förmån för att behaga mannen och att utveckla, enligt honom, naturliga kvinnliga
egenskaper såsom behagfullhet, trogenhet, ömhet och ett modest sinnelag.135 Dottern
på bilden tilltalar sin moder med adjektivet ”öm”. Hennes mamma är ett ideal för vad
hon själv vill bli och i det här fallet rör det sig om en öm och dygdig mor. På ett annat
kopparstick gestaltas den motsvarande familjefadern tillsammans med sin son. Även
pojkar förväntades bli rättrogna fäder men till skillnad från flickornas roll i samhället
sträckte sig pojkarnas roll långt utöver fadersattributen.
Antalet flickor och kvinnor på kopparsticken är betydligt färre än antalet
pojkar och män. Kvinnor förekommer endast ensamma på två kopparstick och på två
syns de i sällskap med män. I relation till männen och pojkarna på kopparsticken är de
underrepresenterade. En jämförelse mellan bilderna visar även att männen tilldelas
mer varierande roller på bilderna. Männen och pojkarna ses utföra uppgifter både inne
och utanför hemmets fyra väggar. De umgås med varandra, skriver brev och knyter

134
135

Vainio-Korhonen, Sophie Creutz och hennes tid, 152.
Rousseau, Émile Ou De L’éducation, 643, 647.

55

Henrietta Lindgren

kontakter på samma gång som de fungerar som familjefäder. Kvinnornas roll på
bilderna är mer begränsades, den kvinnliga läsaren uppmuntras till behagfullhet och
ömhet samt ett dygdigt liv innanför hemmets sfär.

Manliga och kvinnliga laster: Alkoholiserade män och fåfänga kvinnor
ABC-boken är full av moraliska råd. På ett kopparstick syns en man och en pojke i en
tidsenlig, vacker trädgård. Mannen sitter på en bänk och ser ut att rycka loss en kniv
från pojkens hand. De båda ansiktsuttrycken är bistra och fadern i bilden säger: ”Hör
barn! och lyd din Far: lägg knifven bort, han sårar. Sök aldrig sådan ro där nöjet kostar
tårar.”136 På ett annat kopparstick syns en man som belåtet inmundigar vatten från en
källa ute i naturen. Läsaren uppmanas att ta avstånd från druvornas vällustiga dryck
till förmån för källans rena vatten.137 Enligt Carl von Linné (1707–1778) var klart och
rent källvatten rena hälsodrycken och mineralvatten användes till och med i
medicinska syften.138 Tillgång till rent vatten var dock ingen vanlig förekomst. Desto
vanligare var alkoholhaltiga drycker. Både män och kvinnor inmundigade alkohol i
olika former men alkoholen var en manligt kodad dryck. Samhällslivet var
mansdominerat och utanför hemmet var det endast tillåtet för män att avnjuta
alkoholhaltiga drycker.
Detta gjorde de också. För män var alkoholen en självklarhet vid möten
och umgänge och sällskapslivet kunde gå vilt till. Alkoholen uppfattades som en
självklarhet i samhället och accepterades i vardagen. Brännvin och öl var förknippat
med allmogen men det hände sig även att högreståndsmän bjöd sina gäster på
brännvin. För adeln var den viktigaste köpta konsumtionsvaran vinet. I synnerhet den
högadliga livsstilen inbegrep daglig vinkonsumtion med viner från bland annat
Bourgogne, Rhen eller Malaga. Överhögheten och kyrkan fördömde dock manliga
synder som var förknippade med ett alltför ansvarslöst alkoholbruk; det vill säga
vårdslöst supande, slagsmål (med eller utan kniv) och hasardspel. Det sistnämnda var
ett nöje som flitigt utövades av högreståndspersoner och där stora förmögenheter

Murray & Wellander, Barnaboken, bildplansch för bokstaven F.
Murray & Wellander, Barnaboken, bildplansch för bokstaven K.
138
Mansén, Sveriges historia 1721–1830, 229.
136
137

56

Henrietta Lindgren

kunde byta ägare under loppet av en natt.139 Med tanke på att Barnaboken utgavs att
ett kristet samfund var boken ett redskap till att kontrollera ett, enligt kyrkan, syndigt
beteende.

Bild 4.2: Familjefar som varnar sin son för laster förknippade med knivar.
Det är inte en slump att endast pojkar i Barnaboken varnas för knivslagsmål och
alkoholintag. Eftersom superi inte passade in i idealet om kvinnor som behärskade och
återhållsamma var således de negativa sidorna av alkoholbruket endast ett manligt
problem.
Som kontrast till detta finns ett kopparstick föreställandes en blomsteräng.
Ängen är stor och vid sidan av den syns två kvinnliga silhuetter som är i färd med att
plocka några blommor. Texten nedtill varnar om att skönhet inte är evig eftersom till
och med en vacker blomsteräng vissnar när hösten är i antågande.140 Ifall omoraliskt
beteende i samband med alkohol ansågs vara en manlig last var skönhet och fåfänga
kvinnligt kodat. Överdriven fixering vid mode och skönhet ansågs leda till fåfänga och

Kustaa H. J. Vilkuna, Juomareiden Valtakunta: Suomalaisten känni ja kulttuuri 1500–1850
(Helsingfors: Kustannusosakeyhtiö teos, 2015), 406–409; Mansén, Sveriges historia 1721–1830, 254;
Ilmakunnas, Ett ståndsmässigt liv, 158–159, 177–180.
140
Murray & Wellander, Barnaboken, bildplansch för bokstaven Ä.
139

57

Henrietta Lindgren

slösaktighet vilket strängt gick emot de kvinnligt kodade dygderna måttfullhet,
blygsamhet och sparsamhet.
Skönhetsidealet var dock en paradoxal företeelse vilket kan urskönjas i
Barnabokens kopparstick där modern lär sin dotter att läsa. De två personernas klädsel
berättar att de lever en luxuös livsstil. Modern är iklädd den svenska nationaldräkten
för högreståndspersoner och även dottern är iklädd en snörd korsett med tillhörande
kjol som övertäcker styvkjorteln. Klänningarna, speciellt moderns, är rikt dekorerade.
Klänningen täcks av volanger och rosetter och moderns perukbeklädda hjässa pryds
av en mössa i spets. Även dottern ser ut att bära något som liknar en peruk som
dekorerats med sidenband. Under senare hälften av 1700-talet fick det överdådiga
franska modet ge efter för det lite mer anspråkslösa engelska modet.141 På bilden syns
influenser från de båda modevärldarna. Siluetterna är mer lik det engelska modet och
moderna ovala urringning skiljer sig från den mer symmetriska franska urringningen.
Klänningarna och perukerna är dock dekorerade i fransk aristokratisk anda.
Eftersom det i döttrars edukation betonades att de skulle bli behagfulla och
tilltalande var god smak och skönhet mycket centralt för dem. Samtidigt var det viktigt
att de kunde bete sig måttfullt och modest.142 Moderns och dotterns
klädsel symboliserar allt annat än sparsamhet och en måttfull livsstil men genom
bilden lyckas författarna indikera på vikten av att kunna kombinera estetik med
måttfullhet. Till höger i rummet finns ett toalettbord med tillhörande spegel. Längst
bak i rummet pryds även en tredjedel av väggen av en stor spegel. Spegeln som ofta
får symbolisera fåfänga är placerad i ett rum med två kvinnor. Det är en självklarhet
att modern och dottern speglar sig för att uppnå samtida skönhetsideal men trots
speglarnas tydliga placering i rummet ägnar modern och dottern dem ingen
uppmärksamhet i rådande stund. De sitter djupt försjunkna i sitt arbete och klarar
således av att motstå frestelsen att spegla sig mer än nödvändigt.
Kvinnor sittandes vid toalettbord var ett konstnärligt motiv sedan 1600-talet
som i slutet av 1700-talet förlöjligades av såväl lågadel som statens överhuvud.143
Trots detta var det förväntat att kvinnor, i varje fall av det högre skiktet, skulle spendera
en ansenlig summa tid och pengar på sitt yttre. Detta givetvis utan att vara fåfänga.
Hanna Beccau, Kläder i målningar och verklighet (Högskolan på Gotland, 2011), 12–14,
https://www.diva-portal.org/smash/get/diva2:504795/FULLTEXT01.pdf.
142
Parland-von Essen, Behagets betydelser, 75–78.
143
Leif Runefelt, Den magiska spegeln: Kvinnan och varan i pressens annonser 1870– 1914 (Lund:
Nordic Academic Press, 2019), 266–267.
141

58

Henrietta Lindgren

Kopparsticket med modern och dottern förmedlar vikten av att kunna kombinera det
estetiska med det modesta. Detta var en moraliserande indikation särdeles riktat till
kvinnor.
Barnaboken innehar ett starkt moraliserande tonfall. Genom att visa exempel
på rätt och fel kunde barnen lära sig bli sanna dygdiga människor. Dygden var
gemensam för såväl män som kvinnor men olika förväntningar på hur de skulle leva
ett gott liv kan urskiljas i Barnaboken. Bokens bilder och text förmedlar indirekt vilka
laster som ansågs manliga respektive kvinnliga vilket leder till könssegregerade råd.
Till exempel varnas explicit pojkar för dryckenskap och knivslagsmål medan flickorna
förväntas lägga band på sin fåfänga.

Mot en mer inkluderande uppfostran
Bilden av vad som anses vara manligt och kvinnligt är dock nyanserad i Barnaboken.
De sedelärande historierna fungerar som exempel på detta. Majoriteten av barnen i
berättelserna är pojkar men faktum är att könet i några historier inte nämns, några av
huvudpersonerna omnämns som endast ”Barn”. Det här visar på att könet i vissa fall
var irrelevant och att historien talade till barn som en enhetlig grupp. Det väsentliga är
dock inte hur många i berättelserna som är flickor eller pojkar utan i hurudana historier
de förekommer.
Historien om det lärgiriga barnet är ett sådant exempel. I berättelsen
huvudfokus står Sophia. Hon är ett nyfiket barn som frågar sin mamma frågor om allt
som berör geografi till kristendomskunskap och mamman svarar tålmodigt på alla
hennes frågor. Slutligen undrar Sophia hur mamman kan veta så mycket och mamman
berättar att kunskap fås genom att läsa böcker och Sophia uppmuntras öva sin
läskunskap för att vidare kunna förkovra sig i allehanda bokliga ämnen. 144 Historien
om Sophia visar att författarna värdesatte flickors utbildning till en viss grad. Till
skillnad från Rousseau som ansåg att flickor inte var kapabla till att lära sig mer än
baskunskap som krävdes för att sköta ett hushåll och behaga mannen är det
uppseendeväckande hur mycket bokkunskap Sophie uppmuntras att lära sig.
Hedenborg poängterar att exemplet med Sophia visar på att vissa råd i boken var
riktade till barn oavsett kön eller klass.145
144
145

Murray & Wellander, Barnaboken, 16–18.
Hedenborg, Det gåtfulla folket, 213.

59

Henrietta Lindgren

Frågan kring hur omfattande flickors utbildning skulle vara hade inget
enhetligt svar i de upplystas debatter under 1700-talet. I Stockholm under 1700talet kom

ärendet

upp

i

samband

med

en

diskussion

om

allmän

medborgarundervisning; i hur stor grad skulle flickors utbildning beaktas? Eftersom
flickor ur högre klasser redan hade tillgång till en guvernant eller kunde undervisas i
flickpensionat ansågs deras uppfostran vara tryggad. Det var främst de fattiga
flickornas undervisning som kom att diskuteras. Prästen Anund Hammar (1707–1779)
menade att flickors undervisning ofta var undermålig. Debatten resulterade i att några
privata skolor öppnades för flickor där de fick lära sig läsa, skriva och
”fruntimmerslöjder”. Det går inte att komma ifrån att flickors utbildning skiljde sig
från pojkarnas och många motiveringar till en utökad uppfostran och bildning för
flickor

bottnade

i

tanken

om

kvinnor

och

mäns

kompletterande

särart. Kemiprofessorn Pehr Gadd (1727–1797) poängterade i likhet med Rousseau
att flickor moraliskt var svagare och inte kunde hålla tillbaka sina luster lika lätt som
pojkar. Därför måste flickor fostras än hårdare än pojkar i konsten att tygla sig själva.
I Sverige fanns det även kvinnor som höll med om den här uppfattningen. I författaren
Françoise Marguerite Janiçons (1711–1789) texter pläderade hon för att kvinnans
fåfänga är så stark att kvinnan inte bör beblanda sig i mannens offentliga värld utan ty
sig till hemmet.146 Paradoxalt var hon själv ett undantag från regeln då hon aktivt
deltog i offentliga samhällsdebatter. Detta samhällsengagemang önskade hon dock
inte att andra kvinnor skulle praktisera.
Det fanns tänkare som inte höll med om den patriarkala synen på män och
kvinnor vilket gjorde att de tog till normbrytande handlingar. I Frankrike deltog
Madame Dacier (1654–1720) i den manliga vetenskapliga sfären genom att översätta
antik grekisk litteratur till franska och Madame d’Epiney (1726–1783) förespråkade i
sin bok Conversations d’Émile för ökad undervisning i naturvetenskaper, religion och
historia för flickor. Madame de Genlis (1746–1830) var en fransk pedagog och aktiv
författare. I en av hennes främsta verk Adèle et Thédore som utgavs första gången 1782
får man följa med baronbarnen d’Almane i deras uppväxt och utbildning. I boken
presenteras en rad tankar om uppfostringsprinciper och de Genlis räddes inte att

Hedenborg, Det gåtfulla folket, 101–104; Ann Öhrberg, ”Françoise Marguerite Janiçon: En
kvinnlig aktör på frihetstidens politiska arena”, Marie-Christine Skuncke & Henrika Tandefelt (red.),
Riksdag, kaffehus och predikstol: Frihetstidens politiska kultur 1766–1772 (Stockholm: Atlantis,
2003), 204–208.
146

60

Henrietta Lindgren

motsätta sig Rousseaus genuskodade ideal. Enligt henne ska både flickor och pojkar
läras så gott som likadant och följa samma program och läsordning. De Genlis
främhävde dessutom att hon till skillnad från Rousseau hade förverkligat sina
pedagogiska teser och inte endast förhöll sig till teoretiska resonemang. En av de mest
främsta kritikerna av Rousseau var engelska Mary Wollstonecraft (1759–1797) som
avstånd ifrån tanken om två könsliga särarter och istället ville ge både män och kvinnor
mer varierad plats i samhället. Liknande tankesätt anammades av den svenska Ann
Maria Lenngren (1754–1817) som genom ironi i Några ord till min kära dotter; ifall
jag hade någon ifrågasatte kvinnors begränsningar i livet. Den svenska debatten
dominerades dock av plattityden om mannens överlägsna förnuft och upplysningens
patriarkala inflytande fortsatte prägla samhället.147
Under upplysningen debatterades flickors utbildning och hur den skulle se ut.
Konsensus låg på att flickor måste utbildas men åsikterna kring i hur stor utsträckning
och exakt vad de skulle lära sig varierade. I samstämmighet med Hedenborgs
forskning kan det konstateras att Barnaboken riktade sig till både flickor och pojkar. I
Barnaboken förekommer överskridande lärdomar som skulle läras ut åt barn oavsett
kön; det vill säga läskunnighet, flit och kristendomskunskap. Genom historien om
Sophie antyds det att det ligger i författarnas intresse att även flickor borde få en mer
gedigen boklig bildning. Ser en på Barnabokens moraliserande verser med tillhörande
kopparstick är attityderna kring pojkar och flickors utbildning mer könsinriktade.
Råden riktade till flickor är fokuserade på typiskt kvinnliga egenskaper som
moderskap och fåfänga. Pojkarna varnas således för manliga laster samtidigt som
männen på bilderna har mer aktiva samhällsroller som sträcker sig över
faderskapsrollen. Boken kan inte förtälja huruvida det här följdes i verkligheten,
gränser mellan manligt och kvinnligt kunde säkerligen överskrida varandra, men
Barnaboken hjälpte till med att förmedla normer och attityder kring genus och
uppfostran i sin samtid.

Parland-von Essen, Behagets betydelser, 84–85; Hannu Salmi & Leena Salmi, ”Madame de Genlis:
Valistuksen ja romantiikan pedagogi”, Kasvatus & Aika (2013:1), 104–115; Burman, Pedagogikens
idéhistoria, 124–130.
147

61

Henrietta Lindgren

Relationen mellan föräldrar och barn
En av Barnabokens sedesamma berättelser börjar med något som verkar vara en
vedertagen självklarhet i boken, nämligen föräldrakärlek och föräldrarnas omsorg om
barnens välfärd. Berättelsens inledande fras lyder ”Ingenting ligger föräldrar mer om
hjertat, än deras barns hälsa och wälfärd”.148 I Joutilaat ja ahkerat skriver Ilmakunnas
om hur det ansågs mycket viktigt att föräldrar upprätthöll ett gott förhållande till sina
barn. 149 Föräldrarna förväntades stödja barnen ekonomiskt såväl som emotionellt livet
ut. I gengäld skulle barnen visa vördnad och lydnad till sina föräldrar ända upp i vuxen
ålder. Föräldrar var med andra ord måna om barnens välbefinnande och ville stödja
och upprätthålla livslånga relationer till dem.150
Den envisa föreställningen om att majoriteten av barnfamiljer under den
tidigmoderna tiden bestod av stora familjer med en barnaskara på åtminstone tio
personer är en sanning med modifikation. Det går inte att förneka att stora familjer
förekom men dessa familjer var mestadels begränsade till samhällets lägre skikt samt
till prästfamiljer. För de högre samhällsskikten låg medeltalet på 3–6 barn närmare
sanningen, ibland förekom fler barn än så och ibland mindre eller inga barn alls. Det
var dock ingen självklarhet att alla barn nådde vuxen ålder. Spädbarnsdödligheten var
hög och riskerna med graviditeter och de många krig som utkämpades gjorde att inte
heller föräldrarnas närvaro under barnens uppväxt kunde tryggas.151 Barnens utsatthet
inför värdsliga faror uppmärksammas i Barnaboken genom två böner som är tänkta
för barn och som behandlar döden. Genom bönen ber barnen om beskydd från döden
samtidigt som de även ber om hjälp med att acceptera döden. I bönen ”Om en ständig
åtanke på döden” speglas den osäkra tillvaron för barnen samtidigt som dödens närvaro
normaliseras:
Min Gud! Huru många ser jag icke,
lika unge, som jag, bäras till grafven.
Jag vet icke, Hvad mig sjelf änni idag hända kan.
Herre, lär mig derföre altid betänka, at jag dö måste,
på det jag måtte förståndig warda.152
Murray & Wellander, Barnaboken, 14.
Johanna Ilmakunnas, Joutilaat ja ahkerat: Kirjoituksia 1700-luvun Europaasta (Helsingfors:
Siltala bokförlag, 2016).
150
Ilmakunnas, Joutilaat ja ahkerat, 207.
151
Ilmakunnas, Joutilaat ja ahkerat, 207–209, 224.
152
Murray & Wellander, Barnaboken, 67.
148
149

62

Henrietta Lindgren

En merpart av samhällets elit levde dock ett långt liv och för de barn som överlevde
de riskfyllda spädbarnsåren var familjeidealet att upprätthålla livslånga relationer
mellan föräldrar och barn. Detta kan förklaras med sociala och ekonomiska skäl men
det bör inte heller uteslutas att föräldrar emotionellt knöt an till sina barn. Speciellt
bland välbärgade familjer var barn, såväl flickor som pojkar, glädjande nyheter.
Det var i första hand föräldrarna, och till en viss utsträckning släktingar,
som påverkade och ansvarade över hurudan fostran, karriärmöjligheter och giftermål
barnen skulle komma att få senare i livet. Idealet var att både fadern och modern skulle
vara delaktiga i barnens fostran, även om de skulle ansvara över olika skeden i barnens
liv. Under barnens tidiga år omgavs de av modern tillsammans med pigor och övrigt
tjänstefolk. När de uppnått sex/sju år förflyttades ansvaret över barnen till fadern och
undervisningen blev mer könssegregerad.153 Barnabokens författare indikerade vikten
av båda föräldrarnas närvaro i uppfostran. Både modern och fadern figurerar ideligen
som moraliska väktare i bokens sedelärande berättelser medan deras olika roller i
föräldraskapet betonas i bokens ABC-verser. I ABC-verserna representerar
bokstäverna F och M fadern respektive modern.154
Enligt hustavlans hierarki skulle familjens överhuvud vara fadern, därefter
följde modern och eventuella föräldrar till fadern, sedan följde barnen och sist
tjänstefolket. Det var i teorin fadern som avgjorde hur omfattande barnens fortsatta
utbildning skulle bli efter att de varit i moderns vård och även faderns som hade sista
ordet i beslut om giftermål. Även om fadern inte direkt deltog i barnens vidare fostran
förväntade han vara en moralisk förebild för framförallt sina söner. Genom disciplin,
dock utan att vara för sträng, skulle han lära sina söner att bli självständiga.155
Barnabokens ABC-vers med bokstaven F visar ett tydligt exempel på en patriarkal
fadersroll. Pappan på bilden uppträder med gott exempel och varnar sin son för den
typiskt manliga lasten knivslagsmål. Genom bilden signaleras faderns viktiga roll som
moralisk förebild och omdöme. Utan aga och skällsord men i en förtrolig stund i trygg
miljö delar fadern med sig av goda råd till sin son. Fadern i bilden är ett utmärkt
exempel på en sansad, omhändertagande och pålitlig familjefar.

Ilmakunnas, Joutilaat ja ahkerat, 203, 211, 216.
Vid en jämförelse med ABC-böcker från samma epok är det endast Barnaboken vars bokstäver M
och F representeras av modern respektive fadern.
155
Ilmakunnas, Joutilaat ja ahkerat, 216–220.
153
154

63

Henrietta Lindgren

Bokens motsvarande bild för bokstaven M porträtterar en mor som lär sin
dotter att läsa. Moderns roll i barnfostran var mycket viktig. Under barnens tidiga år
hade hon huvudansvaret över barnen. När de blivit äldre försvann inte ansvaret utan
genom att upprätthålla familjens sociala liv åtog hon sig uppdraget att ordna
fördelaktiga äktenskap åt både söner och döttrar, vilket i sin tur gynnade familjens
nätverk och fortlevnad.156 I Barnabokens ABC-verser är det explicit moderns
förhållande till dottern som porträtteras och idealiseras. Detta kan förstås med
hänseende av att flickorna förväntades få mycket av sin bildning ännu efter uppnådda
sex/sju år av modern och kvinnligt tjänstefolk i deras omgivning samtidigt som modern
ansvarade över barnens tidiga undervisning i läsning och kristendomskunskap.
Barnabokens kopparstick av en moder med dotter tydliggör den nyckelroll mödrar
hade när det kom till kultur- och kunskapsöverföring från generation till generation.
På bilden av modern med dottern hänger två porträtt i bakgrunden. Porträtten
föreställer en man och en kvinna. Detta skulle kunna vara modern och fadern själva
eller några nära släktingar som faderns eller moderns föräldrar. Trots att fadern och
modern hade olika ansvarsområden kring barnuppfostran var mycket av livet uppbyggt
kring tvåsamhet och föräldrarnas gemensamma arbete, även när det kom till
uppfostran.157 I ABC-verserna betonas moderns och faderns klara uttalade roller i
fader- och moderskapet men i de sedesamma berättelserna förekommer en rikare
variation. I gemene berättelse är huvudkärnan att barnen ska bli dygdiga människor
och författarna i Barnaboken låter poängtera att detta förverkligas lättast genom att
lyda sina föräldrar. Barnens lydnad gentemot föräldrar överskred gränser för ålder, kön
och klass. På flera ställen i Barnaboken förekommer uppmaningen att lyda båda sina
föräldrar; ”Ett barn som lyder Gud och sin mor och far, det aldra bästa hopp om sin
framtid har” heter det i en kort dikt med allmänna råd till barnet. 158 Barnaboken är ett
exempel på hur respekten för föräldrarna skulle ingjutas i unga år och bibehållas livet
ut.
Ett exempel på denna respekt och vördnad inför föräldrarna finns i adelsdamen
Sophie Creutz brevväxling till sin moder. När Sophie själv var vuxen och hade vuxna
barn fick hon ett brev av sin mor där Sophie beskylldes för att handla mot moderns
vilja. Detta ledde till att Sophie blev bestört och, på 1700-talets vurmande och
Ilmakunnas, Joutilaat ja ahkerat, 226, 231.
Ilmakunnas & Norrback, ”Konsten att sköta ett herrgårdshushåll”, 16.
158
Murray & Wellander, Barnaboken, 22.
156
157

64

Henrietta Lindgren

broderande språk, bedyrade att så inte var fallet. Vikten av hörsamhet och lydnad mot
föräldrar samt svärföräldrar syntes i den samtida världsliga lagen där vanvördnad mot
någondera kunde beläggas med dödsstraff.159 För föräldrar eller lärare som använde
sig av Barnaboken i uppfostringssyfte blev boken ett redskap för att motverka olydnad
mot föräldrarna och undvikande av framtida rättegångar.
I Barnabokens berättelser belönar eller bestraffar både fäder och mödrar sina
barn för deras handlande. Intressant är att mödrar kan förekomma ensamma med sina
söner men att fäder inte förekommer ensamma med sina döttrar. Detta trots att fädernas
antal i boken överstiger mödrarnas. Även om Barnaboken inte lyfter fram far och
dotter-relationer betyder det inte att sådana inte fanns. Ilmakunnas hävdar de facto att
fäders relation till vuxna döttrar i jämförelse med relationer till söner kunde vara mer
komplicerade och mångfacetterade. I brev från döttrar till fäder under 1700-talet
diskuterade döttrar ämnen som hälsa, barnafödande, död och sjukdom med dem. Som
exempel på en mångfacetterad far-och dotterrelation finns Armfelts engagemang i sin
dotter Augustas bildning. Trots Barnabokens uttalade normer kring mödra- och
faderskap kunde gränserna vara suddiga och tänjas under 1700-talet. Fäder var
delaktiga i sina döttrars uppväxt och det ansågs till exempel inte konstigt att en man
barnvaktande yngre barn kortare stunder.160
Några som däremot lyser med sin frånvaro i Barnaboken är lärare, informatorer
samt tjänstefolk. I ett enstaka fall i en sedelärande berättelse förekommer en
tjänsteflicka men endast i negativa ordalag. Trots att lärare, informatorer och
tjänstefolk var en naturlig del av adelsbarnens vardag finns det inga som helst
indikationer på detta i Barnaboken. Istället är föräldrarna ständigt närvarande och
delaktiga i barnens fostran och bildning. För högadeln var det vanligt att föräldrarna
var borta längre perioder under barnens uppväxt och att barnen då placerades hos
släktingar. För de barn vars mödrar arbetade i hovet kunde mödrarna växla mellan att
var hemma och att vistas på hovet längre stunder. Prinsar och prinsessor kunde få nöja
sig med att se sin moder endast en gång på morgonen och en gång på kvällen. Även
om modern var viktig i det högsta samhällsskiktet var hon inte ett emotionellt nav utan
kunde bytas ut i vardagsrutiner.161 Barnabokens familjeideal representerar ett ideal
som samstämde med lantadelns verklighet där tillgången och resurserna till utbildning
Vainio-Korhonen, Sophie Creutz och hennes tid, 162.
Ilmakunnas, Joutilaat ja ahkerat, 224–225.
161
Vainio-Korhonen, Sophie Creutz och hennes tid, 24–26.
159
160

65

Henrietta Lindgren

var begränsad. Således föll en stor del av barnens fostran på föräldrarna och framförallt
modern och eventuella syskon. Det här idealet kom att allt mer anammas av även
borgerskapet där modern innehade en emotionell och sentimental roll som skulle hålla
samman familjen.
I Barnaboken utgås det från att föräldrar bär omsorg över barnens hälsa och
välfärd. Det är en självklarhet att föräldrarna uppskattar sina barn och således arbetar
för trygga deras framtid. Boken förmedlar dock en tydlig skillnad mellan manligt och
kvinnligt föräldraskap. Mannens ansvarsområde sträcker sig i enlighet med hustavlan
till att vara familjens moraliska överhuvud. Moderns roll är även den viktig men fokus
ligger på hennes kunskapsförmedling till döttrar. Även om faderns disciplinerande roll
betonas är det dock tydligt att barnen genom boken förväntas lära sig lydnad gentemot
föräldrarna. På flertalet ställen i boken förekommer uppmaningar och varnande
exempel på vad som kan hända om barnen inte lyder sina föräldrars råd. Boken utgår
från att båda föräldrarna är närvarande under barnens uppväxt. Hos högadeln
förverkligades detta sällan men tanken om den så kallade kärnfamiljen med modern i
centrum kom under slutet av 1700-talet att vinna gehör bland såväl adel som borgare.

66

Henrietta Lindgren

5. En religiös men upplyst uppfostran
Religionen var påtaglig i Sverige under 1700-talet. För 1700-talsmänniskan erbjöd
kyrkan en social sammanhållning och religionen var en integrerad del i människors
vardag i form av exempelvis böner, gudstjänster, helgdagar och från tidig ålder var
kristendomsundervisningen en del av uppväxten. Sockenkyrkan var viktig för
bygdegemenskapen och religiösa riter samt högtider markerade övergångsfaser i livet
och gav människorna ett sammanhang och en regelbundenhet i tillvaron. Religionen
gick inte stick i stäv med 1700-talets typiska nyttotänk och den vetenskapliga
frammarschen. Till skillnad från idag gick religion och vetenskap hand i hand och
fungerade kompletterande med varandra. Många av de svenska tänkarna var religiösa,
universiteten och kyrkan hade ett tätt samarbete och en väsentlig del av
universitetsutbildade valde att gå i kyrkans tjänst efter avklarade studier.
Naturvetenskapliga upptäckter eller medicinska rön ansågs vara bevis på Guds
existens och visade på Guds stora snillrikhet när han skapade världen.162
I motsats till upplysningen i Frankrike var det inte många svenska
upplysningsmän som öppet kritiserade kyrkan. I riket dominerade den evangelisklutherska kyrkan som hade varit landets statsreligion sedan 1500-talet. Växelverkan
mellan kyrka och stat påtaglig; kyrkan kontrollerades av staten och vice versa. År 1720
var den lutherska läran den en enda tillåtna trosläran som fick utövas, något som kung
Fredrik I var tvungen att proklamera i sin kungaförsäkran. Kritik mot både kyrka och
stat var mer eller mindre förbjudet i landet under hela seklet. Det här hindrade dock
inte att västeuropeiska influenser med deras auktoritetskritik nådde Sverige. Även i
Sverige uppstod religionsdebatter, om än i mjukare ordalag än de som fördes på
Europas västligare längdgrader. Den tidigare så enhetliga kyrkan utmanades av
inomkyrkliga men växande frikyrkor såsom pietismen, herrnhutismen och
swedenborgianismen. Det gemensamma för frikyrkornas anhängare var att de
betonade en känsloladdad och individuell relation till Gud. Individen skulle stå i
centrum och i enlighet med upplysningsvärderingar konstaterades det att Gud hade
försett människan med ett inre förnuft som gjorde statskyrkans strikta konventioner
överflödiga. Frikyrkornas större tilltro till en individuell tro var en motreaktion mot

Alison P. Coudert,” Faith and Religion”, A Cultural History of Childhood and Family in The Age of
The Enlightenment 4, 147–148; Mansén, Sveriges historia 1721–1830, 404–406, 451.
162

67

Henrietta Lindgren

statskyrkans kollektivistiska syn på religion som innefattade hierarkier och
slentrianmässiga dogmer.163
Statskyrkan var inte välvilligt inställd till det allt större fotfäste som frikyrkorna
fick in på 1700-talet då frikyrkorna var ett hot mot den etablerade samhällsordningen.
Som en kraftig åtgärd för att begränsa frikyrkornas verksamhet infördes
Konventikelplakatet 1726. Förordningen förbjöd bönemöten för andra än hushållets
medlemmar utanför kyrkan. Bönemöten utanför kyrkan utan en präst och med
människor över ståndsbarriärerna var typiska för medlemmar av pietismen som kunde
samlas för att be, läsa och diskutera Bibeln samt andra religiösa texter. På kort sikt fick
den individbetonade tron ge vika för statskyrkans kollektivistiska tro men på längre
sikt kom frikyrkornas tankesätt att påverka och influera den lutherska kyrkan.
Diskussioner kring en kyrklig förnyelse började föras på ett sätt som tidigare inte varit
märkbart. Bland annat diskuterades en nyöversättning av Bibeln och en ny psalmbok.
De här diskussionerna bar frukt in på 1800-talet. Kyrkohistorikern Anders Jarlert talar
för att man då kan urskönja en kyrklig förändring som inbegrep nya kyrkliga
handböcker, nya kyrkobyggnader, reviderade helgdagar och kyrkoordningar.164
För 1700-talsmänniskan i Sverige blev distinktionen mellan det religiösa och
det sekulära allt mer suddig. I religionsundervisning vidgades det religiösa
perspektivet till att betona tolerans, förnuft, utveckling och personlig frihet. Den
religiösa litteraturen var fortsättningsvis viktig men fick sällskap av allt mer sekulär
litteratur. Den ökade toleransen syntes 1741 i och med de reformerta protestanterna
rätt till fri religionsutövning. Samtidigt tilläts även katoliker komma in i landet och
även en större tolerans mot judar började växa fram.165
Med tanke på religionens etablerade roll hos såväl samhällets allmoge som
högre skikt är det väsentligt att studera författarnas kristendomssyn. Barnaboken är de
facto utgiven av medlemmar av ett kristet samfund och en stor del av dess innehåll
behandlar religiösa ämnen. Bokens första del behandlar allmänna företeelser i ett barns
liv, där även kristliga värderingar ges utrymme, medan den andra delen är direkt är
tillägnad kristendomsundervisning. Det som enligt författarnara är de viktigaste
styckena i kristendomen finns författade i den andra delen av boken där även Luthers
Mansén, Sveriges historia 1721–1830, 404, 406–408, 424–425; Hedenborg & Kvarnström, Det
svenska samhället 1720–2010, 30–33.
164
Mansén, Sveriges historia 1721–1830, 411–413, 432.
165
Hedenborg & Kvarnström, Det svenska samhället 1720–2010, 34; Mansén, Sveriges historia 1721–
1830, 428–431.
163

68

Henrietta Lindgren

katekes tillagd. I det här kapitlet förklarar jag således hurudan syn på kristendomen
som författarna ville delge till barnen och om den överensstämde med samhällets allt
mer ökade sekularisering och betoning på individuell tro.

Onda barn och en allsmäktig Gud
Kristnandet av Sverige hade varit en lång process där organisatoriska och mentala
förändringar hade krävts. 166 Trots 1700-talets frihetstankar och de växande frikyrkliga
rörelserna var statskyrkan en etablerad institution som vid första anblick tycktes
okänslig för kritik. Vid första anblick ter sig inte Barnaboken särdeles upplyst utan
står som en representant för upplysningens kontraparter. I detta kapitel skildrar jag
vilken roll äldre, religiösa föreställningar om barn Barnaboken förmedlar.
Barnabokens huvudförfattare Murray tillhörde statskyrkan och skulle på
senare dagar bli biskop i Västerås stift. Han hade studerat i både Uppsala och
Göttingen och innan Barnaboken hade utgivits hade Murray redan flera års erfarenhet
att arbeta som präst. Medförfattaren Wellanders trosinriktning förblir oklar men det är
känt att det inom samfundet Pro Fide rymdes en bred variation av inomkyrkliga
rörelser. Wellander hade studerat juridik vid Uppsala universitet och Murray hade
studerat både i Stockholm och i Tyskland. Det är troligt att de båda männen under sina
studier och resor kommit i kontakt med för tiden nya trosinriktningar inom
kristendomen.
Barnabokens kristendomsundervisning vilar dock på en del stabila värderingar
med långa historiska anor som inte var lätta att rubba på. I samhället såväl som under
söndagsgudstjänsten i kyrkan rangordnades man efter kön, makt, ekonomisk och
social status. Inom de frikyrkliga rörelserna var det mer vanligt att samhällshierarkier
problematiserades och luckrades upp. Inom exempelvis herrnhutismen som fick stor
spridning i Stockholmstrakten bland högutbildade levde jämlikhetstanken starkt.
Speciellt jämställdhet mellan de båda könen betonades.167 I Barnaboken förmedlas inte
speciellt progressivt budskap när det kommer till jämlikhet. De traditionella
uppfattningarna om ståndssamhället och Luthers hustavla innehar en dominerande roll
i boken. Författarna uppmuntrade inte till en större individuell frihet utan tvärtom
uppmanar de på ett flertal ställen i boken läsaren att vara nöjd med sin lott i livet och
166
167

Hedenborg & Kvarnström, Det svenska samhället 1720–2010, 30.
Mansén, Sveriges historia 1721–1830, 416, 422.

69

Henrietta Lindgren

att vara trogen både stat och kyrka. Författarna tog även avstånd från tanken om att
inte låta döpa sitt barn eller alternativt att senarelägga dopet till att barnet blivit några
år äldre. För en del mer radikala frireligiösa kom dopet att ifrågasättas eftersom det
inte ansågs finna något stöd i Bibeln för denna rit.168 Författarna gjorde sitt bästa med
att inpränta vikten av dopet. Bokens kapitel ”Barna-frågor öfwer De angelägnaste
stycken i Christendoms kunskapen” är indelad i två delar: En för yngre barn och en för
äldre. 169 I de båda delarna står skrivet författarnas svar på frågor om kristendomen
som de tänkte sig att barn kan eller bör ställa. Gemensamt för de båda delarna är att
dopet diskuteras grundligt. I kapitlet utgick författarna från att barnen är döpta och
vidare förklarade de varför dopet innehar en viktig roll i religionen och vad följderna
blir om man inte låter sig döpas. Således förespråkade Murray och Wellander stabilitet
och auktoritetstro framom förändring och individuella friheter.
Idéhistorikern Elisabet Mansén skriver i Sveriges historia att den stränga
ortodoxin som härskade under 1600-talet inte längre gick att spåra under slutet av
följande sekel. Med detta hänsyftar hon speciellt på att den så kallade
konkordieformeln, den sista av de lutherska bekännelseskrifterna, inte längre hade
något starkt gehör under 1700-talet. Formeln, som de facto var skriven efter Luthers
död, byggde på tanken om arvsynden och en förutvetande Gud som ser och hör allt.
Förutom Gud lurar även djävulen runt husknuten för att i tid och otid leda människor
i synd.170 Tanken på arvsynden och barn som föddes med en inneboende ondska har
en långt längre historia än 1600-talet, då den förvisso fick en renässans. Redan i början
av 400-talet hävdade biskop Augustinus (354–430 e.Kr.) att barnen på grund av
syndafallet kom till världen med en inneboende ondska. Endast genom dopet kunde
barnen bli förlåtna från deras onda och egensinniga sinnelag. Luther tillsammans med
andra aktörer inom protestantiska trosinriktningar sympatiserade med det här
tankesättet och betonade således arvsyndens roll inom religionen.171
Den kristna synen på barn som små onda varelse var dock inte
allenarådande. Redan under Augustinus tid existerade den kontrasterande
uppfattningen om barn som rena, oskyldiga och änglalika varelser. Anhängarna av den
här uppfattningen brukade hänvisa till Nya Testamentet och Jesus själv som lär ha sagt

Mansén, Sveriges historia 1721–1830, 415.
Murray & Wellander, Barnaboken, 25.
170
Mansén, Sveriges historia 1721–1830, 424.
171
Alison P. Coudert, “Faith and Religion”, 150–151; Heywood, Barndomshistoria, 62–64.
168
169

70

Henrietta Lindgren

att ”Sannerligen, om ni inte omvänder er och blir som barnen kommer ni aldrig till
himmelen”. Ambivalensen om barnens inneboende goda eller onda kom att bli en av
kristendomens paradoxer. Romantikerna kom under 1700-talet att vända ryggen till
Augustinus och Luthers läror och anammade tanken om barnet som oskuldsfullt och
rent. Äran för denna idériktning brukar tillskrivas Rousseau. Han ställde sig starkt
kritisk till tanken om arvsynden. Istället menade han att det är den yttre miljön i form
av onda vuxna och smutsiga stadsmiljöer som influerar barnen på ett negativt sätt.
Barnen i sig är av naturen goda och kan inte göra något ont. Deras avsikter är goda och
när de vållar skada är det oavsiktligt. Under slutet av 1700-talet kom Rousseaus tankar
att omfamnas och utvecklas än mer av romantikens anhängare. Romantikerna
föreställdes sig inte endast barnen som inneboende goda utan de facto som överlägsna
vuxna. Barnen innehade en visdom, estetisk känslighet samt en djupare medvetenhet
om moralens sanningar som överskred vuxnas.172 Denna idealiserade bild av
barndomen delades inte av Murray och Wellander. I ”Barna-frågor öfwer De
angelägnaste stycken i Christendoms kunskapen” är den förhärskande synen att barn
föds med en inneboende ondska på grund av arvsynden. 173 Detta trots att boken utkom
sent in på 1700-talet.
Arvsynden är en ofta förekommande fråga i kapitlet och den målas inte upp i
förmildrande ordalag. Författarna visade ingen som helst förståelse för Rousseaus
milda syn på barn. I delen för mindre barn skrev de att barnen överhuvudtaget inte
förtjänar Guds godhet eftersom de inte kan återgälda de goda handlingarna till Gud.
Anledningen till det här är synden, som författarna poängterade har funnits i barnen
sedan deras födelse. Enligt författarna definieras synd som allt som går emot Guds
vilja och i barnen pågår en ständig inre strid mellan ont och gott. Tyvärr är det ofta
synden som vinner och har övertaget. Synden kommer till uttryck i såväl barnens
handlingar som tankar. Olydigt och envist beteende samt elaka, osagda tankar eller
ogjorda men planerade uppsåt är alla en produkt av arvsynden. Det var viktigt att
förmedla tanken om arvsynden i tidig ålder; de minsta barnen förväntas resonera och
ta del av den här kunskapen eftersom deras hjärtan ansågs vara väldigt böjliga, det vill
säga

lättpåverkade

i

både

ond

och

god

mening.

En

försummad

kristendomsundervisning kan således leda till att barnens hjärtan lockas till villfarelser.

172
173

Heywood, Barndomshistoria, 64–65, 49–52.
Murray & Wellander, Barnaboken, 25.

71

Henrietta Lindgren

Därför skrev författarna att kapitlet för de minsta barnen kan börja undervisas så snart
barnen börjat tala och att barnen redan från de första åren bör tänka på Gud.174 Utifrån
deras resonemang borde barn från till och med tvåårsåldern undervisas i frågor om
arvsynden.
Arvsynden fortsätter löpa som en röd tråd genom delen för de äldre barnen.
Definitionen av vad som räknas som synd är omfattande och författarna skrev mer in
i detalj kring syndafallets händelser. Det påminns dock om att barnen inte är helt
fördömda utan att de kan frälsas genom dopet och ett gott kristet liv. Även djävulen
och änglar tilldelas en större roll än vad de gjorde i texten för de yngre barnen. 175
Författarna höll hårt fast vid och förtydligar att syndafallet är roten till det onda. Detta
går helt i enighet med Luthers syn på etik. Människan inre liv hade i och med
syndafallet blivit korrumperat och som konsekvens av detta är människan tvungen
att leva med frestelsen att begå synd.176 Skrämseltaktiken är närvarande i Barnaboken.
Straffet för ett ogudaktigt leverne preciseras i texten för de äldre barnen på ett klart
och tydligt sätt: Ogudaktiga och/eller odöpta själar kommer ständigt pinas i ett
fasansvärt helvete.
Även om Gud både för yngre och äldre barn målas upp som allsmäktig med
makten att straffa syndigt beteende på det mest brutala sättet syns en liten utveckling
bort från den stränga ortodoxin. Gud beskrivs inte bara som hämndlysten utan hans
förlåtande egenskaper nämns också. Det poängteras att Gud inte vill att människorna
ska synda och att de har en chans till frälsning. Ifall barnen lever i tro på Gud och
uppriktigt ångrar sina synder kommer inte Gud glömma bort det för han vill trots allt
hjälpa alla nödlidande barn. Den vedertagna uppfattningen om aga som straff ges
heller inget utrymme i boken. Det finns inga som helst antydningar till att den tidigare
seglivade tanken om kroppsagans bärande funktion i att driva ut synden ur barnkroppar
är något att rekommendera i uppfostran.

Murray & Wellander, Barnaboken, Barnabokens företal, 26.
Murray & Wellander, Barnaboken, 32–47.
176
Nilsson [Hammar], ”Den förnöjsamme undersåten”, 268.
174
175

72

Henrietta Lindgren

Bild 5.1: Guds allsmäktighet uttryckt i kopparsticket för Ö.
Tanken om arvsynden förutsätter att människan själv kan ta beslut och resonera även
om det oftast resulterar i val som leder till korta tillfredställelser och synd. Det här
idealet förutsätter dock att människan har en fri vilja och aktivt kan påverka sin
omgivning. I Barnaboken finns en aningen kontrasterande syn angående den fria
viljan. I ABC-versen för Ö målas världen upp som mer förutbestämd. I mitten av
bilden svävar jordklotet med de olika världsdelarna tydligt utritade på klotet. Jorden
är omringad av fluffiga moln som ser ut att omfamna jorden. Av allt att döma
symboliserar molnen himmelen eller universum. Ovanför jorden svävar en strålande
triangel med ett öga i. Det är den treeniga guden som lyser ner över jorden. Bildtexten
indikerar att på Guds makt då den lyder: ”Tänk på den Gudamagt, hvars Ögon all ting
se. Alt, alt hvad redan skedt, nu sker och än skal ske”.177 Bilden och texten indikerar
även en viss förutbestämdhet, det vill säg att Gud har kontrollen över historien,
samtiden och framtiden. Samma budskap klingar i en annan allmän vers i boken:

177

Murray & Wellander, Barnaboken, bildplansch för bokstaven Ö.

73

Henrietta Lindgren

Gud vet och ser alt.
Alt hvad Gud vil, det sker.
Et godt barn är Guds barn.
Af Guds råd sker alt hvad som sker.178
Det här är en föreställning som brukar kopplas till stoicismen som hade ett stort
inflytande på det europeiska och svenska kulturlivet från och med 1600-talet. Inom
stoicismen hyste man en likgiltighet inför världsliga rikedomar och trots att man utgick
från att människan hade en fri vilja levde de efter tesen att mycket i världen är
förutbestämt av Gud.179 Både tanken om arvsynden, eller de facto tanken om kampen
mellan gott och ont, samt stoicismen har en lång historia och det förfaller sig som om
författarna efter behag kombinerat dessa två förhållningssätt till människorna och
världen.
Manséns påstående om att den stränga ortodoxin helt dött ut under slutet
av 1700-talet är en sanning med modifikation. Barnaboken visar att gamla
föreställningar om barn och världen var seglivade. Murray och Wellander var inte
beredda att släppa tanken om arvsynden och en allsmäktig och fördömande Gud.
Redan små barn anses så sårbara att de tidigast möjligt borde delges informationen om
dess laster för att kunna ta del av frälsningen. I en upplysningskontext representerade
författarna en barnsyn som inte var i samstämmighet med det som har fått karaktärisera
romantikernas syn på barn; det vill säga barnen som oskyldiga och fria från synd. I
kapitlet om de mest angelägna kristendomsfrågorna har frågan om synden och
arvsynden en dominerande roll samtidigt som det onekligen finns små tendenser till
att beskriva Gud som kärleksfull och omhändertagande. Barnaboken är ett exempel på
hur vissa äldre föreställningar om kristendomen är svårrubbade samtidigt som de inte
är oföränderliga.

En from och förnuftig tro inom kyrkans ramar
Barnaboken är ett praktexemplar på hur olika föreställningar rådande barn, genus och
klass kan existera parallellt med varandra. Även om äldre mer ingrodda föreställningar
upptar en väsentlig del av kristendomsundervisningen i boken betydde det inte att det
inte fanns plats för mer upplysta ideal. Den svenska upplysningens krav och betoning
178
179

Murray & Wellander, Barnaboken, 6.
Nilsson [Hammar], ”Den förnöjsamme undersåten”, 269.

74

Henrietta Lindgren

på en mer individualiserad tro och tron på människans förnuft bemöttes av präster som
indirekt inkorporerade upplysningsargumenten i tron.180 I följande underkapitel
redogör jag för hur samtidens upplysta argument tog sig uttryck i Barnaboken och hur
de såg ut i relation till barnen.
Sedan ABC-böckernas uppkomst på 1600-talet hade de i Sverige utgetts
med målet att främja den religiösa tron. Ett läskunnigt folk var på lång sikt ett
gudfruktigt folk. ABC-böckernas sidantal kom under 1700-talet att öka och utöver
alfabet fylldes sidorna med råd för hur barnen uppnår ett gott leverne i relation till
religionen, kroppen, föräldrarna, staten och så vidare. Så gott som alltid avslutades
ABC-böckerna med barnabön. Utifrån detta konstaterar Hedenborg att ABC-böckerna
med tiden inte endast förmedlade ett religiöst budskap utan kom att bli allt mer
sekulära.181 Barnaboken gavs ut med högst antagligen religiösa motiv. Det är också en
av de första mer omfattande böckerna ABC-böcker som kom ut på marknaden och
trogna kyrkan behandlade författarna frågor som indirekt eller direkt berör
kristendomen i en majoritet av boken. I Barnaboken finns det trots detta lärdomar och
kunskap som inte direkt berör krisrendomsfrågor. Trots att Barnabokens mer sekulära
texter är i minoritet förekommer det ändå praktiska råd om hur man ympar träd eller
lugnar en yster häst. Det är således inte fråga om sekulär litteratur men det faktum att
det i Barnaboken införlivas berättelser och bilder som sträcker sig utöver den klassiska
kristendomsundervisningen visar på den allmänna trenden på varierad och mer profan
litteratur.
Trots att tanken om barns inneboende ondska inte klingade i väl med
romantikens tanke om barn som djupt oskyldiga innehar arvsynden en dominerande
roll i Barnaboken. Hedenborg har däremot valt att se närmare på bönerna i bokens
tredje del, ”Böne-bok för Barn” och menar att en revidering av barnsynen går att
skönja med hjälp av att studera böners förändrade innehåll under 1700-talet. 182 Hon
skriver att ABC-böckernas avslutande böner i början av 1700-talet uteslutet handlade
om hur barnen skulle bete sig. Den vanligaste bönen underströk hur alla, även barnen,
kan synda och bönen skulle skydda barnen från att begå synd. Således utgick man från
tanken att arvsynden hade förpestat barnen. Barnaboken är den första ABC-boken med
en avslutande bön av helt annan karaktär. ”Böne-boken”, som är bokens sista del,
Hedenborg & Kvarnström, Det svenska samhället 1720–2010, 31.
Hedenborg, Det gåtfulla folket, 168–169, 176–177.
182
Murray & Wellander, Barnaboken, 61.
180
181

75

Henrietta Lindgren

inleds med ”En allmän bön för små barn” som idag mera känns igen genom namnet
Gud, som haver barnen kär:
Gud, som haver barnen kär,
Se til mig, som liten är;
hvart min werld och lycka wänder,
Det står allt uti Guds händer.183

Bönen handlar om barnens specifika behov av skydd och omsorg från att de är riktigt
små. Istället för att barnen ber om skydd från att själva begå synd lyfts barnens
hjälplöshet och oskyldighet fram. Hedenborg bygger sitt resonemang på
litteraturvetaren Olle Holmbergs tes där han vidare menar att den nya bönen var ett
bevis på att man inte ansåg barn vara fördärvade direkt från födseln och att det genom
tro och bön skulle få nåd. Bönen är varken moraliserande eller undervisande utan
eftersträvar till att skydda barnen från omgivande faror. Holmberg tror att bönen
förekom i folkmun innan Barnaboken blev tryckt och att tanken om det oskyldiga
barnet således hade etablerats bland folkmassan. Författarna hjälpte däremot att sprida
den här, enligt Holmberg, nya uppfattningen om barn eftersom den efter 1780 förekom
i flertalet böcker för barn.184
Vidare angående bokens innehåll frågar sig Hedenborg ifall frikyrkornas kritik
av statskyrkan syns i Barnaboken. Hon lyfter fram tanken på att en pietistisk diskurs
påverkat författarna. Återigen riktar hon sitt fokus på bönen Gud, som haver barnen
kär. Den här bönen framhåller Hedenborg är enklare och mer riktat till barn än de
tidigare bönerna i ABC-böcker. Detta i sin tur kan tolkas som om barnen lyftes fram
som en egen grupp i samhället och att barnens personliga tro till Gud ställs i
blickfång.185 Faktum är att mycket av det som kännetecknade frikyrkorna förmedlas i
Barnaboken. I “Böne-boken” finns en bön för barn som anser sig vara mera lyckligt
lottade än genomsnittsbarnen.

186

Med andra ord summerar bönen det frikyrkliga

fromhetsidealet.

Murray & Wellander, Barnaboken, 61.
Hedenborg, Det gåtfulla folket, 205–208.
185
Hedenborg & Kvarnström, Det svenska samhället 1720–2010, 33.
186
Murray & Wellander, Barnaboken, 61.
183
184

76

Henrietta Lindgren

Af min Gud, huru mycket godt har du icke
bewisat mig framfr många andra! Jag har
ju det icke förtjent. Bewara mig för högfärd och
öwferdåd. Lär mig nyttja alt, hwad jag äger,
til din ära och de nödlidandes bästa.187

Bönen lägger stor emfas på kärleken till nästan, givmildhet, tacksamhet och att inte ta
sin rikedom för givet eller låta fåfängan ta överhand. Idealen kan förvisso ses som
allmänkristliga dygder men genom frikyrkorna kom de att få ett allt större tyngd och
spred sig även till statskyrkan. Många av frikyrkorna strävade till att leva som de lärde
och ägnade sig åt välgörenhetsarbete. Eftersom människorna uppmanades att själva
läsa Bibeln och religiösa texter för att kunna diskutera dem men framför allt för att
skapa sig en personlig relation till Gud satsade frikyrkliga rörelser på att förbättra
läskunnigheten bland folket. Även samfundet Pro Fide var delaktig i den här
läskunnighetsrörelsen och Barnaboken är en direkt produkt av detta.
Kritik direkt mot den svenska statskyrkan kom inifrån. Anhängare av
frikyrkor pläderade för en mer individbaserad och personlig tro där fromhetsideal var
rådande. Författarna till Barnaboken lät fromhetsidealet komma till uttryck på flertalet
ställen i boken och tanken på barn som oskyldiga låter glimta i bönen Gud, som haver
barnen kär. Barnaboken kan även i sig ses som ett led i den frikyrkliga kampen för en
mer läsvan befolkning, den är trots allt en läsebok som ska sporra människor att läsa
kristen litteratur. Även om den ökade läskunnigheten säkerligen möjliggjorde att
människor kunde läsa mer religiös litteratur ökade också den profana litteraturen i
Sverige under den här tiden. I takt med att läskunnigheten ökade, ökade således
möjligheterna att inte läsa religiösa texter. Upplysta ideal och en frikyrklig kritik kom
att bidra till att kristendomen, och i relation till denna även barnsynen, i Sverige på
lång sikt blev mer nyansrik. I det långa loppet kom ironiskt nog det kyrkliga arbetet
för ökad läskunnighet att möjliggöra ett mer sekulärt samhälle.

Vetenskapen och religionen
Så gott som alla 1700-talets stora tänkare i Sverige var kristna och kunde till och med
arbeta för kyrkan. Gustaf Murray och Jacob Tengström som var mycket engagerad i

187

Murray & Wellander, Barnaboken, 67.

77

Henrietta Lindgren

den pedagogiska debatten, slutade båda som biskopar. Vetenskapen hade en given
plats i salongskulturen där adel och medelklass, kvinnor som män, kunde samtala kring
astronomi, geometri eller varför inte brännvinstillverkning? Det gick även att vara
vetenskapsman och kyrkoherde, Gustaf Fredrik Hjortberg (1724–1776) var medlem i
Vetenskapsakademin och vid sidan av sitt jobb som kyrkoherde i Halland arbetade han
även som läkare och testade på att använda sig av nyheten elektricitet i sitt botande.
Upplysningen nya upptäckter skulle bidra till en klokare befolkning och till
samhällelig nytta. Det här var inget som gick emot kristendomen utan tvärtom var de
naturvetenskapliga upptäckterna ett bevis på Guds genialitet när han skapade naturen
och människan. Carl von Linné ansåg sig undersöka Guds natur och avslöja guds
planritningar för jorden och Murray själv brukade under sin studietid åhöra Linnés
föreläsningar.188 Med detta i åtanke är det av vikt att studera hurudan syn på vetenskap
och religion som författarna ville att läsaren skulle ta till sig.
Fysikteologin systematiserades naturens vittnesbörd om en gudomlig skapelse.
Utgångspunkten var att Gud hade givit naturen en lagbundenhet och ordning från stort
till smått. Det fanns en nytta och en ändamålsenlighet med allt och människan hade
givits förnuft och resonemang för att undersöka världen och utnyttja den till fullo.
Genom att studera den noga ordnade naturen bekräftade man samtidigt Guds
existens.189 I Barnaboken finns en ABC-vers för Å som berättar om åskan. Texten
lyder: ”Naturen vitne bär om en alsvåldig Gud I blixtens fina eld och Åskans grofva
ljud”.190 På det tillhörande kopparsticket porträtteras ett landskap med ett litet hus vid
en sjö. Vid sjön står två stiligt klädda herrar som lutandes på sina promenadkäppar
tittar upp mot himlen och förundras. Hela himlen är nämligen täckt av en stor blixt
som lyser upp omgivningen. Bilden och texten förmedlar ett tydligt budskap om Guds
allsmäktighet men samtidigt lät författarna påskina tanken om att naturen är beviset
och den stora vittnesbörden för Guds existens. De två männen på bilden räds inte heller
åskan utan de har valt att gå ut för att studera och förundras över den. ABC-versen och
kopparsticket för C med de tre puttina som sitter och mäter sina promenadkäppar
indikerar samma sak. Puttina sitter och mäter sina promenadkäppar med varsin

Mansén, Sveriges historia 1721–1830, 448–451; Johanson,”Gustaf Murray”, Svenskt biografiskt
lexikon, hämtat 15.3.2021, https://sok.riksarkivet.se/sbl/Presentation.aspx?id=8579.; Klinge,” Jacob
Tengström”, Biografiskt lexikon för Finland, hämtat 16.3.2021,
https://www.blf.fi/artikel.php?id=3658.
189
Mansén, Sveriges historia 1721–1830, 451–452.
190
Murray & Wellander, Barnaboken, Bildplansch för Å.
188

78

Henrietta Lindgren

passare, med andra ord mäter de sin rang och sina plikter som är givna av Gud.
Passaren symboliserar vetenskapliga metoder och matematikens intrång på arenan.
Den förnuftiga människan kan därför ta till vetenskapliga metoder för att rättfärdiga
sin existens och därmed rättfärdiga Guds skapelse.
Tanken om att Gud hade försett människan med ett förnuft brukar kallas
neologi och spreds från Tyskland till Sverige. Under slutet av seklet var det främst det
högre prästeståndet som tog till sig läran. Denna rationella kristendom utgick från att
Gud var det högsta förnuftet som sedan hade försett människan med ett eget förnuft
och naturen med en tydlig struktur. För att bli en god kristen och för att världen skulle
kunna bli bättre krävdes det således att människan lyssnade och utvecklade sitt
förnuft.191 Det här gällde även, eller framför allt barnen. Murray och Wellander
lämnade inget åt slumpen utan betonar upprepade gånger i boken om vikten av att låta
barnens förnuft utvecklas. I kapitlet med de väsentligaste kristendomslärorna skrev de
åt de minsta barnen att Gud älskar dygden och att han har skapat människan för att
människan ska kunna vara till nytta för sig själv och för andra. Med andra ord
poängterade de att Gud har givit människan redskap för att kunna förvalta och till och
med utveckla livet på jorden. Även i delen för de äldre barnen poängteras förnuftet.
Där skrev de att barnen har av Gud blivit tillskänkta en kropp men än viktigare än
odödlig själ som från begynnelsen är förnuftig. Paradoxalt nog kan konstateras att
författarna ansåg barnen redan från födseln vara rustade med både en inneboende
ondska och ett förnuft.
När man pratar om upplysningen i Sverige brukar man prata om en
upplysning inom kyrkans ramar. Samhällets lärda och högre skikt tog ta del av
kontinentens nya idéer om religion samtidigt som de kunde välja vad de tog till sig
eller förkastade. Författarna var inte immuna mot de stora vetenskapliga tendenserna
på kontinenten och som ett indirekt resultat av allt detta implementerades
upplysningsideal såsom nytta och förnuft in i den etablerade statskyrkan. Upplysta
ideal och en frikyrklig kritik kom att bidra till att kristendomen i Sverige på lång sikt
blev mer nyansrik. I Barnaboken kan man utläsa att det var viktigt för författarna att
barnen skulle få uppfostras som grundade sig på neologiska tankegångar.

191

Mansén, Sveriges historia 1721–1830, 410–411.

79

Henrietta Lindgren

6. Uppfostringsmetoder i Barnaboken
I Svenska akademins ordbok beskrivs ordet uppfostra bland annat ”Som att genom
påverkan och undervisning fostra någon, i regel barn och unga, till ett beteende i
enlighet med vissa i samhället mindre eller mer fastställda normer”.192 Det är tydligt
att barnen på 1700-talet uppfostrades i åtanke att bli gudfruktiga, förnuftiga och
framförallt dygdiga medlemmar av samhället. Dessutom var det mer regel än undantag
att barnen skulle förfoga över någon form av baskunskap i form av läsning och
kristendomskunskap. Hur barnen skulle lära sig allt detta är en fråga som dryftades av
Barnabokens författare. Redan i bokens inledning uttalade de sig om att man i Sverige
men även utanför rikets gränser på allvar öppnat upp för debatt kring en reformering
av utbildningen och av läroböcker. I det här kapitlet redogör jag för författarna Murray
och Wellanders åsikter om uppfostringsmetoder och ställer dem i kontrast till andra
europeiska upplysningstänkares idéer om uppfostringsmetoder.
I den svenska pedagogiska debatten rådde det inte ingen konsensus över
i vilken ålder barn ansågs vara skolmogna. Förslagen på skolålder låg allt mellan fyra
och tretton år. Generellt var tolv år den övre åldersgränsen och fem den lägre. Oavsett
om barnen började skolan eller inte var det önskvärt att barnen hade fått lära sig
baskunskaper i kristendom och läsning hemma och detta skedde oftast av modern i
hushållet. För högreståndspersoner kunde man från att barnen var mycket unga anställa
en informator. När det kom till att uppfostra blivande monarker krävdes en mycket
tidig undervisning. Vid tre års ålder påbörjade exempelvis kronprins Gustavs svenska
och franskaundervisning och vid en ålder av tio hade han fått gedigen övning i allt från
praktiska retoriska övningar, religion, politik, teckning, språk, räkning, historia,
hyllning etcetera.193 Murray och Wellander var medvetna om att barnens kognitiva
förmågor varierade i förhållande till ålder. I boken nämns inga exakta åldrar för när de
tyckte uppfostran och utbildning bör inledas men de påpekade mycket noga uppfostran
och undervisning bör vara åldersanpassad. I Barnaboken står det skrivet att barn under
särskilda åldrar och omständigheter har olika behov och att undervisningen således bör
anpassas efter barnens ålder och förkunskaper. Författarna framhöll att innehållet i

Sökord ”Uppfostra”, Svensk ordbok på Svenska Akademiens Ordböckers webbplats, hämtat
18.3.2021, https://www.saob.se/artikel/?unik=U_0275-0168.AZ9n.
193
Hedenborg, Det gåtfulla folket, 108–109; Hammar, ”Franskan”, 442; Skuncke, Gustaf III, 17, 42–
44, 55, 60–61, 137–139.
192

80

Henrietta Lindgren

Barnaboken är anpassad efter barnens förståelseförmåga, något som enligt Murray och
Wellander inte var någon självklarhet bland motsvarande litteratur för barn. De
hoppades därför ABC-boken kunde bli ett gott exempel på litteratur riktad till en yngre
publik. De räddes inte heller för att kritisera tidigare läroböcker som de menade är
alldeles för komplicerade för barn. Att börja uppfostran och undervisning med alldeles
för avancerade ämnen, såsom långa skrivövningar, är ett slöseri med tid och verkar
mer hämmande än gynnande för barnen. Författarna levde som de lärde och har
exempelvis åldersanpassat delen om kristendomsundervisningen i två delar: En för
yngre och en för äldre barn. Dessutom tillade de i förordet att all text som finns i boken
är kort och anpassad efter barnens förstånds- och läsförmåga. De betonade särskilt att
den här boken inte är riktad till vuxna utan enkom är till för barns behov. I detta
påpekande går det att utläsa Murrays och Wellanders kritik av tidigare läroböckers
bristfälliga åldersanpassning.
Enligt författarna finns det ett klart råd angående begynnande uppfostran för
föräldrar, informatorer och lärare: Man bör komma ihåg att det allra viktigaste är att
börja med kristendomsundervisning. Som tidigare nämnt rekommenderas den påbörjas
så tidigt som möjligt, helst då barnen börjar tala. Det gör inget om den tidiga
kristendomsundervisningen endast blir så kallade ”minnesverk”194 för barnen. Det
viktiga är den moraliska undervisningen ingjuter verkan på själen. Genom att lära
barnen bli gudfruktiga leds barnen inte i synd utan kan skilja på rätt och fel. Lätta
psalmer, böner och de väsentligaste delarna av kristendomskunskapen bör barnen
kunna innantill vid en tidig ålder men författarna varnade för slentrianmässig
innantilläsning. Även de minsta barnen måste lära sig kristendomenstycken utifrån
hjärtat. Murray och Wellanders tankar påminde mycket om Lockes och hans svenska
motsvarighet Porthans åsikter kring morallära. Även enligt dem bör man lära barnen
om rätt och fel så tidigt som möjligt. Eftersom Locke utgick från att barnen är tomma
blad vid födseln är det viktigt att forma barnen så att deras goda drag uppmuntras och
deras dåliga kuvas. Han skrev i Tankar om uppfostran att den intellektuella, bokliga
bildningen bör ta mindre utrymme i fostran till förmån av uppövandet av den moraliska
förträffligheten. Först när barnen innehar en moralisk duglighet kan de vidare öva sig
inom bokliga kunskaper.195

194
195

Murray & Wellander, Barnaboken, Barnabokens företal.
Burman, Pedagogiken idéhistoria, 112–114.

81

Henrietta Lindgren

”Ju behagligare vägen (uppfostran) göres, ju säkrare winnes
ändamålet.”196 Så skrev Murray och Wellander om hur uppfostran bör ske. Vi kan inte
veta exakt hur det gick till i hem och skolor när barnen skulle uppfostras eller utbildas
men Barnabokens författare lät genom det här citatet påskina att man inte alltid utgått
från barnens förutsättningar när det kommer till inlärningen. En viktig komponent till
behaglig inlärning inbegrep för författarna bilder. Genom att ha adderat bilder till sin
ABC-bok blev de något av pionjärer inom barnboksgenren då boken är en av de första
barnböcker i Sverige med bilder. Bilderna spelar en viktig roll i Barnaboken, genom
dem konkretiseras och utvecklas Barnabokens moraliska ABC-verser. Bilderna kan
även hjälpa till med att väcka intresse, känslor, bibehålla uppmärksamheten eller bidra
till att bättre komma ihåg de lärdomar som förmedlas via Barnaboken. Bilderna är
även indirekta förmedlare av normer och rådande föreställningar om omvärlden och
samhället, det vill säga kunskap som författarna inte valde att skriva ut. Barnabokens
bilder hjälper mottagarna att forma deras uppfattningar om samtiden. Till exempel
förmedlar Barnabokens bilder olika förväntningar på män och kvinnor i samhället och
genom att studera människornas kläder på bilderna kan läsaren få en uppfattning om
rådande mode eller hur man ska klä sig enligt ståndstillhörighet.
Gemensamt för tänkarna Locke, Lockes svenska motsvarighet Porthan,
Murray och Wellander är att de alla ansåg att barnens motivation måste bibehållas
genom hela lärprocessen. Porthan skrev till och med en trestegsguide för detta:
Information skulle 1. väcka och bibehålla lärjungarnas uppmärksamhet på det som
sägs och läses; 2. bibringa dem en verksam håg, att själva därtill nyttja sina krafter att
3. därav bli en vana.197 Murray och Wellander presenterade inte någon trestegsguide i
deras inledning till Barnaboken men likväl berörde de ämnet motivation. De utgick
från att barnen lär sig bäst när de är motiverade. Som ett dåligt exempel nämner de
tidigare läromedel som icke nog fäster barnens uppmärksamhet, bland annat på grund
av innehållet inte är åldersanpassat. Brist på motivation kan vara farligt, speciellt när
det kommer till kristendomskunskap som har en viktig roll i skapandet av dygdiga
människor. De äldre läromedlen har bidragit till just bristande motivation och väckt en
så kallad ”mer kallsinnighet än lust” gentemot det som ska läras ut. 198

Murray & Wellander, Barnaboken, Barnabokens företal.
Parland-von Essen, Behagets betydelser, 62.
198
Murray & Wellander, Barnaboken, Barnabokens företal.
196
197

82

Henrietta Lindgren

Något som inte var en självklarhet för gemene man och kvinna under 1700talet var att läsning och stavning gick hand i hand. Speciellt hos allmogebarnen
prioriterades det första alternativet framom det andra.199 Författarna var dock
högutbildade och utgick från att läsning och skrivning kompletterar varandra och bör
läras ut samtidigt. När barnen har lärt sig bokstäverna är det dags att vänja dem vid
stavning och läsning. För att lyckas med stavningen är det viktigt att barnen följer
stavningsreglerna som finns presenterade i boken men återigen varnade författarna för
slentrianmässig innantilläsning. Att fästa sig för mycket vid slentrianmässiga
stavningsövningar leder ingen vart. För föräldrar och lärare är det även viktigt att vara
uppmärksamma på barnens uttal när det kommer till ord och bokstäver. Den
lockeanska tanken om barn som formbara har smugit sig in här eftersom författarna
menade att utan handledning kan barnen lägga på sig uttalsfel som de bär med sig upp
till vuxen ålder. Konversationen var som bekant lite av tidens jargong för adeln,
således läggs ett stort ansvar på vuxna att forma barnen till goda, talföra vuxna.
En god retorik var ett mål i sig för adeln men den kunde även vara en metod
för inlärning.

Locke

gick i

bräschen för den så kallade

resonerande

undervisningsmetoden där han menade att barn lär sig bäst när föräldrar eller lärare
resonerar, diskuterar och argumenterar med barnen, på barnens egen nivå givetvis.
Lockes litteratur var populär bland adeln som tog till sig hans idéer. 200 I Barnaboken
visar bilderna och de sedelärande berättelserna exempel på hur konversationer är en
viktig del av livet men boken sträcker sig ännu längre än så. I bokens andra del som
behandlar kristendomsfrågor är kapitlet om de mest ”angelägnaste styckena” skrivet
som en konversation där frågor om kristendomen är ställda ur läsarens/ett barns
synvinkel. 201 Författarna svarade sedan på de ställda frågorna. Författarna har således
inrättat den konverserande metoden i Barnaboken. Genom denna metod försöktes
slentrianmässig innantilläsning undvikas samtidigt som barnen övade sina färdigheter
inom retorik.
Barnaboken innehåller totalt tolv sedelärande berättelser. Varje historia har en
titel såsom ”Det enwisa barnet” eller ”Det wälgörande barnet”, och i de här historierna
för läsaren ta del av olika barns öde till följd av deras goda kontra onda handlingar.

Vainio-Korhonen, ”Skrivande barnmorskor”, Historisk Tidskrift för Finland (2015:4), 517.
Parland-von Essen, Behagets betydelse, 28–29.
201
Murray & Wellander, Barnaboken, 25.
199
200

83

Henrietta Lindgren
202

Att använda sig av sagor och berättelser i fostrande syfte är ingen ny

undervisningsmetod. Redan under medeltiden runt om i Europa diktades folksagor,
och framförallt fabler, i syfte att fostra och ibland skrämma barn till gott beteende.
Fabler och folksagor som fördes vidare från generation till generation kunde fungera
som en extra hand för föräldrar när de själva inte kunde hålla ett vakande öga över
barnen. Genom att berätta om den farliga vargen, vättar och Näcken försökte de se till
att barnen höll sig borta från faror såsom rovdjur och djupa brunnar.203 Historierna i
Barnaboken innehåller inga berättelser om vare sig vargar eller vättar. Istället rör den
en tematik som var högst aktuell under 1700-talet, det vill säga frågor om dygd och
moral. Sedesamma historier var ett ypperligt medel för att låta barnen ta del av goda
och onda exempel på önskat beteende och således kunde barnens själar kultiveras från
mycket unga åldrar. Den här metoden tillät även att barnen att själva resonera och
utveckla sitt förstånd.

Bild 6.1: Politikern Xenofon i färd med att leda en krigshärd.

202
203

Murray & Wellander, Barnaboken, 14; Murray & Wellander, Barnaboken, 13.
Heywood, Barndomshistoria, 150–151.

84

Henrietta Lindgren

Berättelserna behövde inte vara uppdiktade utan kunde mycket väl grunda sig på
historiska händelser. Att lära sig från det förflutna är en term som används frekvent
ännu idag. Under 1700-talet stod antikens händelser och mytologi ofta som inspiration
i både konsten och pedagogiken. Det antika idealet syns även i Barnaboken. I boken
förekommer inga skriftliga berättelser om antiken men likväl används historien som
hjälpmedel i ABC-versen för X.
Kopparsticket för X porträtterar en höjd där flertalet mindre tält är uppslagna.
Det är krig i luften och mellan tälten och kullarna finns ett infanteri beståendes av
oräkneliga män. Männen är klädda och utrustade i en 1700-tals tolkning av antika
kläder och vapen. Barfota, iklädda ett tygstycke, en sköld, ett spjut och en hjälm är de
beredda att ge sig ut i strid. Infanteriet leds av Xenofon (430 f.Kr.–355 f.Kr.) som står
längst fram i bilden. Beslutsamt samtalar han med en annan man och Xenofon pekar
stolt med hela armen åt vilket håll de ska bege sig. ABC-versen lyder: ”Ej mången til
den högd som Xenofon, kan hinna, At lagrar, såsom lärd och såsom hjälte, vinna”. 204
Xenofon var en historiker, politiker, författare från Grekland. Under sin livstid hann
han dessutom delta i flera slag och kunde titulera sig som militär expert205 Ordet lagrar
i versen syftar högst troligen på lagerkranser vilka delas ut för framgång och ära.
Xenofon framställs som både lärd och en skicklig militär i Barnaboken. Bilden och
den korta texten är en moralisk berättelse i form av ett historiskt exempel. När
kronprins Gustav undervisades användes ofta historia som ett redskap när det kom till
undervisning i politik. Genom att studera och diskutera antika händelser förväntades
han utveckla ett gott sinne kring politik, etik och juridik, ämnen som alla var tätt
sammanvävda med varandra och kom till uttryck genom historiska exempel.206
I de sedesamma historierna förekommer inga som helst ens antydningar till
tukt eller aga. Locke ansåg aga vara befogat ifall barnen visar brist på omdöme eller
ifall barnen helt sonika är för små att resonera med och uppför sig illa. Det går inte att
utesluta att lättare slag speciellt för yngre barn utdelades men på det stora hela var aga
ingen stor trend inom 1700-talspedagogiken.207 Av de åtta berättelserna är hela fem av
dem exempel på uppfostran som bygger på belöningssystem. Detta innebär att barnen

Murray & Wellander, Barnaboken, Bildplansch för X.
Sökord ”Xenophon”, Lexico (Oxford University Press), hämtat 19.3.2021,
https://www.lexico.com/definition/xenophon.
206
Vainio-Korhonen, Sofie Munsterhjelmin aika, 44–45; Skuncke, Gustaf III, 37–38, 142–148.
207
Burman, Pedagogikens idéhistoria, 114; Parland-von Essen, Behagets betydelser, 52–53;
Lönnqvist, Ting, rum och barn, 357–358.
204
205

85

Henrietta Lindgren

i berättelserna belönades för deras goda gärningar av sina föräldrar. Belöningen kunde
ta sig konkreta former som i äpplen och mynt men på längre sikt belönades även de
duktiga barnen med att växa upp till hedersamma människor. De övriga tre
berättelserna innehar mera funktionen av skrämseltaktik och varnande exempel.
Läsaren får ta del av vad som kan hända ifall barn trotsar sina föräldrars vilja genom
att vara olydiga, envisa och högmodiga. Som straff för illdåden väntar inte aga utan
evig olycka, såsom brutna ben och förstörd heder. I historiernas slut uppvisar barnen
även stor ånger och skam över deras beteende. Forskare såsom Parland-von Essen och
Lönnqvist och understryker att den upplysta eliten under 1700-talet började ta till sig
idéer om en fostran som tog avstånd från hot, tvång och straff. Att barnen själva genom
exempel och sitt förnuft kan resonera kring rätt och fel var att föredra framom skrämsel
och aga.
De moraliska berättelserna tillförde ytterligare en dimension; de utvecklade en
skamkänsla hos barn. Parland-von Essen har i sin forskning konstaterat att
känslostraff,

såsom

skuldbeläggning

eller

känslokyla,

utvecklade

barnens

uppfattningar om rätt och fel. Barnen skulle med hjälp av skam- och skuldkänslor
orientera sig i vad som var gott och ont.208 I Barnabokens sedelärande historia om ”Det
envisa barnet” vägrar ett barn lyda sina föräldrar. 209 Grannen som tidigare vördat
barnet får nys om barnets envishet. Via ryktesvägen sprider grannen vidare den inte så
goda informationen och i en hast blir barnet föraktat av hela stadens invånare. I ett
hedersamhälle som 1700-talets Sverige var det mycket värre att straffas av
skuldkänslor och dåligt rykte än av hårda slag.
Parland-von Essen understryker hur skammen användes som straff i
disciplineringen av adelsdöttrar i Finland. I synnerhet när det gäller äldre barn verkar
känslostraff varit att föredra framom aga.210 Det uppfostringsideal som förmedlades
via Barnaboken är dock först och främst ideal. Det går inte att förbise att verkligheten
antagligen var mer nyanserad och att idealet inte alltid uppnåddes i trängda lägen, såväl
bland högre som lägre klasser. I adelsdamen Märta Helena Reenstiernas dagbok från
1795 skrev hon om hennes son Hans Abraham von Schnells ständigt opassande
beteende att ränna omkring i drängstugorna och umgås med tjänstefolket. En
förmiddag kom Märta Helenas man, ryttmästaren Christian Henrik von Schnell (1733–
Parland-von Essen, Behagets betydelser, 155–156.
Murray & Wellander, Barnaboken, 14.
210
Parland-von Essen, Behagets betydelser, 155.
208
209

86

Henrietta Lindgren

1811), på Hans Abraham med att sitta och spela kort med dräng. Straffet för detta
odygdiga beteende blev stryk, både för Hans Abraham och drängen.211
När Christian Henrik inte var nöjd över tjänstefolket beteende föredrog han att
först allvarligt samtala med dem, precis som tjänstehjonsstagdan fastslog. Vid
upprepade eller grova klavertramp var det dock inte ovanligt att han tog till aga som
disciplineringsmetod. Barnen skonades inte. Så gick det exempelvis för den lille
vallgossen Jan. När han inte lyckades rädda en kalkon från att bli tagen av räven blev
han slagen av Christian Henrik. När Christian Henrik inte själv kunde dela ut straff
hände det även sig att han uppmanade sitt tjänstefolk att ge sina olydiga barn
hasselsmörj, det vill säga pisk med kvistar.212
Sedesamma historier var ett ypperligt medel för att låta barnen ta del av goda
och onda exempel på önskat beteende. Den här metoden tillät även att barnen att själva
resonera och utveckla sitt förstånd. Vid fall av olydiga barn kom känslostraffen att öka
och kroppsstraffen minska. I Barnaboken uppmuntras överhuvudtaget inte kroppsaga.
Märta Helena Reenstiernas dagboksanteckningar visar dock på att tanken om aga som
bestraffning fortsättningsvis var förekommande, även bland de högre samhällsskikten.
Barnagan var seglivad men 1700-talets upplysta elit initierade en alternativ
disciplineringsmetod som sakteligen kom att få större fotfäste. Trots detta skulle det
dröja ända fram till 1984 innan Finland, som andra land i världen, förbjöd våld i
uppfostrande syfte.213
I boken Émile skrev Rousseau att barn helst bör uppfostras av en informator på
landet. Han hade själv spenderat mycket av sin tid på landsbygden och ansåg att
bondebarnen på landet i Frankrike var de sundaste barnen. Barnen på landet fick
sundare föda och deras närhet till naturen gjorde att de bäst hade bevarat deras genuina,
inre ursprunglighet. Till skillnad från stadsbarnen, som vistades alldeles för långa tider
inomhus tillsammans med en guvernant, var bondebarnen på grund av sin
utomhusvistelse mer utvecklade för sin ålder och självständiga från sina mödrar.
Rousseaus romantiserande av barnen på landsbygden ledde honom till slutsatsen att
uppfostran bör ske i hemmiljö med nära tillgång till naturen. Barnens tre läromästare
ska vara naturen, de omgivande tingen och slutligen människorna. 214
Ekero Eriksson, Årstafruns dolda dagböcker, 105–106.
Ekero Eriksson, Årstafruns dolda dagböcker, 62–63.
213
”Frågor och svar om barnskyddet i Finland”, Social-och hälsovårdsministeriet, hämtat 17.11.2020,
https://stm.fi/sv/barnskydd/fragor-och-svar-om-barnskyddet-i-finland.
214
Burman, Pedagogikens idéhistoria, 12; Lönnqvist, Ting, rum och barn, 361–364.
211
212

87

Henrietta Lindgren

Den romantiserande bilden av barn och natur har även smugit sig in i
Barnaboken. Av bokens totala 27 kopparstick är det endast tre som inte illustrerar
utomhusmiljö. Naturen innehar i boken en kraftig symbolisk betydelse och fungerar
som ett hjälpmedel i fostrandet av barnen. Till bokens ABC-verser får ofta djur
exemplifiera bokstäver; I för igelkott och B för bi. Bilden till bokstaven B föreställer
en bikupa ståendes på marken. Omkring den flyger flertalet bin och marken är täckt
av blommor och buskar. Bildtexten lyder: ”Du bör känna det fält som Vishetens frugter
bär, Drag likt det trefna Bi, hvad sundast finnes där.”215 Naturen i sig symboliserade
det rena och goda samtidigt som exempelvis biet fick symbolisera flit och kollektivitet
medan igelkotten kunde symbolisera trygghet. Författarna till Barnaboken kände
säkerligen även till Rousseau tankar om uppfostringsmiljön. Även om Pro Fides
medlemmar var verksamma för en förbättrad skolgång och medgav att boken kan
användas av en större grupp barn, kanske i skolan, idealiseras ändå inlärning som sker
hemma i en herrgårdsmiljö med en omkringliggande vacker natur.
Författarnas ledord när det kommer till inlärning var bilder, (historiska)
berättelser, exemplifiering, åldersanpassning, konversation och undvikning av
innantilläsning. Mycket av det här känns igen i Lockes funderingar som sedermera
kom att anammas av Porthan. För de båda männen var morallära den viktigaste
grundbulten i uppfostran och dygd kan inte läras ut genom stränga regler utan istället
lönar det sig att ta hjälp av fabler, poesi eller historiska exempel. Locke var inte avogt
inställd till repetitiva övningar, speciellt inte när det kommer till övandet av goda
vanor, och inte heller Murray och Wellander ställde sig misstrogna till enträget arbete
så länge det inte blir till innantillärning. Författarna till Barnaboken visade dock inga
som helst sympatier angående tanken om barnaga, något som Locke ansåg vara
motiverat ifall barnen visar brist på omdöme. Murray och Wellander drog sig inte för
att kritisera rådande undervisningsmaterial och genom Barnaboken hoppades de kunna
bidra till den en reformering av uppfostran och undervisning i Sverige. Således blev
Barnaboken ett bidrag till den upplysta, pedagogiska debatten i Sverige.

215

Murray och Wellander, Barnaboken, bildplansch för B.

88

Henrietta Lindgren

7. Avslutning
Murray och Wellander hade på grund av deras högt uppsatta roller i samhället och
deras aktivitet i samfundet Pro Fide bidragit till att forma och upprätthålla
uppfattningar om barn och uppfostran under senare hälften av 1700-talet. Genom en
idéhistorik analys av Barnaboken har jag i avhandlingen besvarat frågorna till vem
boken riktade sig till beroende på kön och klass, hurudan roll religionen hade på
uppfostran samt vilka uppfostrings- och undervisningsmetoder Barnaboken förmedlar
till läsaren. Av flertalet historiker har den svenska upplysningen beskrivits som inte
lika påtaglig som exempelvis den franska: Mer eller mindre radikala upplysningsidéer
såsom frihet från monark och kyrka fick inget starkt gensvar i Sverige. Däremot var
Wellander, och i synnerhet, Murray delaktiga i den svenska pedagogiska debatten och
inom Pro Fides ramar arbetade de för att stärka läskunnigheten och folkupplysningen
i det perifera svenska riket.
Barnaboken är uppkommen i en föränderlig tid då gamla föreställningar
ställdes mot nya vilket speglas väl i boken. Barnaboken kan inte sägas representera ett
alltigenom upplyst eller föråldrat ideal om barn utan är ett praktverk på hur idéer kan
löpa parallellt med varandra i sin samtid. I Barnaboken ha jag utskilt fyra huvudsakliga
ambivalenser. Den första ambivalensen handlar om författarnas syn på utbildning och
klass. Barnaboken delades ut till tusentals fattiga familjer och under Murrays tid i
Stockholm var han med och förbättrade vården och undervisningen för fattiga. Även
Barnaboken användes i skolor. Trots detta porträtterar Barnaboken i huvudsak en
livsstil förknippad med högreståndspersoner. Genom text och bild normaliseras ett
bildat och bemedlat liv. Barnabokens andra ambivalens bygger på det adliga idealet
gentemot det borgerliga. Även om adliga dygder hyllas i boken kritiseras dem även.
Det här kan förklaras med det ökade borgerliga inflytandet i samhället. För att vinna
status efterliknade borgerskapet adelns livsstil men för att samtidigt framhäva sin egen
särart kritiserades adeln. Denna paradox syns även i det motsägande budskapet att
uppfostran finns till för att stärka ståndssamhälle samtidigt som ofrälse människors
förstånd och utbildning väger tyngre än börd.
Barnabokens tredje paradox berör genus. I Barnaboken förekommer för
tiden typiska uppfattningar och förväntningar på pojkars respektive flickors beteende
och uppfostran. Männen och pojkarna porträtteras som aktiva och belevade medan
flickorna förväntas vara modesta och vackra. Även moraliska råd är genuskodade.
89

Henrietta Lindgren

Trots detta förekommer det enstaka exempel i boken där flickor uppmuntras öka deras
bokliga kunnande, något som för tiden inte var en självklarhet.
Den svenska upplysningen skedde inom kyrkans ramar. Den fjärde
ambivalensen bygger på motsättningen mellan tankesättet om barns medfödda ondska
versus godhet. I boken dominerar föreställningen om barn som onda och befläckade
med arvsynden. I textstycken som behandlar kristendomslära påminns läsaren frekvent
om syndafallet och dess negativa effekter på barnen. I ett senare skede i boken målas
dock barnen i bönen Gud som haver barnen kär upp som hjälplösa, oskyldiga och i
behov av skydd. Speciellt historikern Susanna Hedenborg poängterar att detta tyder på
att barn uppmärksammades som en egen grupp i samhället och att frikyrkliga ideal
hade influerat till tanken om barn som harmlösa.
Förändringar sker sällan i en hast och i Barnaboken ryms mer
förhärskande barnideal tillsammans med mer upplysta sådana. Influenserna från
frikyrkor och pedagogikdebatten tar sig olika uttryck och sammanvävs med, ibland
mycket, kontrasterande ideal om barn. Likväl är Barnaboken ett exempel på
uppfostran i förändring.

De tankar författarna hade om uppfostrings- och

undervisningsmetoder pekar på hur Murray och Wellander var mottagliga för
utvecklandet av barns lärande och aktivt ville bidra till pedagogikdiskussionen. I
Barnaboken kritiseras tidigare läroböcker och författarna sade sig vilja bidra med en
lärobok som bidrar till ett lustfullt lärande. Inte helt olikt Locke ansåg författarna att
inlärning bör inkludera bilder, historier, utemiljöer och konversation samtidigt som
uppfostran ska undvika repetitiv innantillärning och aga.
Barndomshistoria är ett relativt ungt forskningsfält som under senare år
väckt allt fler historikers intresse. Detta har i sin tur resulterat i ett allt mer utvidgat
forskningsfält men ännu finns det vidare studier inom området. Vidare forskning skulle
bland annat kunna rikta större fokus på barns egna perspektiv på liv och levnadsvillkor.

90

Henrietta Lindgren

Käll- och litteraturförteckning
Tryckta källor
Murray, Gustaf & Wellander, Johan, Barnabok, Hans Kongl. Höghet KronPrinsen i
underdånighet tilägnad af Samfundet Pro Fide et Christianismo, Stockholm: Kongl.
Tryckeriet, 1780.
Rousseau, Jean-Jacques, Émile ou De l’éducation. La Haine 1762.
Litteratur
Ahokas, Minna, ”Pro Fide et Christianismon kristillinen valistustoiminta 1770-luvulta
1800-luvun alkuun”, Esko M. Laine & Minna Ahokas (tomi.), Hyödyllisen tiedon
piirit: Tutkimuksia papistosta, rahvasta ja tiedon rakentumisesta 1700-luvulla, 84–
139. Helsingfors: Suomalaisen kirjallisuuden seura, 2018.
Ahokas, Minna, ”Pro Fide et Christianismo: Seuran papisto ja 1700-luvun ruotsalainen
koulu-uudistuskeskustelu”, Kasvatus & Aika (2013:1): 19–31.
Ahokas, Minna, Valistus suomalaisessa kirjakulttuurisa 1700-luvulla, Helsingfors:
Suomeen tiedeseura, 2011.
Ariès, Philippe, Barndomens historia, Stockholm: Gidlunds förlag, 1982.
Beccau, Hanna, Kläder i målningar och verklighet, Högskolan på Gotland, 2011.
Bergström, Göran & Boréus, Kristina, ”Idé- och ideologianalys”, Göran Bergström &
Kristina Boréus (red.), Textens mening och makt: Metodbok i samhällsvetenskaplig
text-och diskursanalys, 149–179. Lund: Studentlitteratur, 2005.
Burman, Anders, Pedagogiken idéhistoria: Uppfostringsidéer och bildningsideal
under 2500 år, Lund: Studentlitteratur, 2019.
91

Henrietta Lindgren

Cavonius, Gösta, Från läroplikt till grundskola: Finlandssvensk folkskola under ett
halvsekel 1921–1972, Helsingfors: Svenska litteratursällskapet i Finland, 1978.
Coudert, Alison P., ” Faith and Religion”, Elizabeth Foyster & James Marten (eds), A
Cultural History of Childhood and Family in The Age of The Enlightenment 4, 147–
164. New York: Berg Publishers, 2010.
Clausen, Claus (red.), Barnet blir barn, Stockholm: Barrikaden, 1983.
D’Alleva, Anne, Methods and Theories of Art History. London: Laurence King
Publishing, 2005.
Ekero Eriksson, Kristina, Årstafruns dolda dagböcker, Stockholm: Norstedts, 2010.
Frängsmyr, Tore, Sökandet efter upplysningen: Perspektiv på svenskt 1700-tal,
Stockholm: Bokförlaget Natur och kultur, 2006.
Hammar, Elisabet, ”Franskan”, Jakob Christensson (red.), Frihetstiden, 439–458.
Lund: Bokförlaget Signum, 2006.
Hansson, Stina, ”Konstens regler och hjärtats bud”, Frihetstiden, Jakob Christensson
(red.), Frihetstiden, 413–438. Lund: Bokförlaget Signum, 2006.
Hassan Jansson, Karin, ”When Sweden Harboured Idlers: Gender and Luxury in
Public Debates, c. 1760–1830”, Göran Rydén (ed.), Sweden in the Eighteenth-Century
World: Provincial Cosmopolitans, 249–272. Farnham: Ashgate, 2013.
Hatt, Michael & Klonk Charlotte, Art History: A critical introduction to its methods,
Manchester: Manchester University Press, 2006.
Hedenborg, Susanna, Det gåtfulla folket: Barns villkor och uppfattningar av barnet i
1700-talet Stockholm, Stockholm: Almqvist & Wicksell International, 1997.

92

Henrietta Lindgren

Hedenborg, Susanna & Kvarnström, Lars, Det svenska samhället 1720–2010:
Böndernas och arbetarnas tid, Lund: Studentlitteratur, 2019.
Heywood, Colin, Barndomshistoria, Lund: Studentlitteratur, 2018.
Hyrkkänen, Markku, ”Historian arvo ja viehätys”, Kirsti Lempiäinen, Olli Löytti,
Merja Kinnunen (toim.), Tutkijan kirja, 108–124. Tammerfors: Vastapaino, 2008.
Ilmakunnas, Johanna, ”Adelns arbete och vardag på 1700-talets svenska herrgårdar:
Johan Gabriel Oxenstiernas och Jacobina Munsterhjelms dagböcker”, Historisk
Tidskrift för Finland (2013:2): 156–184.
Ilmakunnas, Johanna, Ett ståndsmässigt liv: Familjen von Fersens livsstil på 1700talet, Helsingfors: Svenska litteratursällskapet i Finland, 2012.
Ilmakunnas, Johanna, Joutilaat ja ahkerat: Kirjoituksia 1700-luvun Euroopasta,
Helsingfors: Siltala bokförlag, 2016.
Ilmakunnas, Johanna & Norrback Märtha, ”Konsten att sköta ett herrgårdshushåll”,
Märtha Norrback (red.), Hushållsbok för Stensböle gård: Recept, råd och huskurer
från 1700-talet, 11–66. Stockholm: Appel förlag, 2020.
Joutsivuo, Timo, ”Papeiksi ja virkamiehiksi, Jussi Hanska & Kirsi Vainio-Korhonen
(tomi.), Huoneentaulun maailma: Kasvatus ja koulutus Suomessa keskiajalta 1860luvulle, 112–183. Helsingfors: Suomalaisen Kirjallisuuden seura, 2010.
Kekäläinen, Markku, ”Upplevelser av teatraliskhet och autenticitet i 1700-talets
London”, Historisk Tidskrift för Finland (2015:4): 539–548.
Lagerstam, Liisa & Parland-von Essen, Jessica, ”Aatelin kasvatus”, Jussi Hanska &
Kirsi Vainio-Korhonen (tomi.), Huoneentaulun maailma: Kasvatus ja koulutus
Suomessa keskiajalta 1860-luvulle, 184–220. Helsingfors: Suomalaisen Kirjallisuuden
seura, 2010.

93

Henrietta Lindgren

Levertin Oscar, Johan Wellander: Litteraturhistorisk studie över skiftet mellan
frihetstiden och den Gustavianska åldern, Stockholm: Albert Bonniers förlag, 1918.
Lindberg, Bo, ”Den lärda kulturen”, Jakob Christensson (red.), Frihetstiden, 97–142.
Lund: Bokförlaget Signum, 2006.
Locke, John, Works of John Locke, London: Rivington, 1824.
Lönnqvist, Bo, Ting, rum och barn: Historisk-antropologiska studier i kulturella
gränser och gränsöverskridande, Helsingfors: Suomen munaismuistoyhdistys, 1992.
Mansén, Elisabeth Sveriges historia 1721–1830, Stockholm: Norstedts, 2011.
Nilsson [Hammar], Anna, ”Den förnöjsamme undersåten, dygdens flexibilitet i 1700talet Sverige”, Catharina Stenqvist & Marie Lindstedt Cronberg (red.), Dygder och
laster: Förmoderna perspektiv på tillvaron, 265–283. Lund: Nordic Academic Press,
2019.
Norrback Märtha, ”Hushållsbok för Stensböle gård: Handskriften och utgivningen”,
Märtha Norrback (red.), Hushållsbok för Stensböle gård: Recept, råd och huskurer
från 1700-talet, 69–81. Stockholm: Appel förlag, 2020.
Parland-von Essen, Jessica, Affärer, allianser, anseende: Konsten att tillhöra eliten i
Helsingfors ca. 1740–1820, Helsingfors: Schildts, 2010.
Parland-von Essen, Jessica, Behagets betydelser: Döttrars edukation i det sena 1700talet adelskultur, Möklinta: Gidlunds förlag, 2005.
Parland-von Essen, Jessica, ”Book ownership as a Subject of Cultural-historical
research, Helsinkians and Their Books in the 1700s”, Cecilia Forselles & Tuija Laine
(eds), The Emergence of Finnish Book and Reading Culture in the 1700s, 14–30.
Helsingfors: Finnish Literature Society, 2011.

94

Henrietta Lindgren

Pitkonen, Mika, ”Uppfostran som grund för människans värde och samhällets väl:
Jacob Tengströms uppfostringsideal”, Historisk Tidskrift för Finland (2000:2): 154–
173.
Quenzler Brown, Irene ”Reviewed Work: The History of Childhood. by Lloyd de
Mause”, Renaissance Quarterly (1977:1): 105–107.
Rahikainen, Marjatta, ”Ariès lapsen ja perhe-elemän historiassa”, Matti Peltonen
(toim.), Ariès ja historian salaisuus, 44–113. Åbo: Turun Historiallinen Yhdistys,
2013.
Ridderstad, Per S., ”Boksamlande och bibliotek”, Jakob Christensson (red.),
Frihetstiden, 143–166. Lund: Bokförlaget Signum, 2006.
Runefelt, Leif, ”Aristoteles på kaffehus: Dygdelära och umgänge i Dalins Argus”,
Catharina Stenqvist & Marie Lindstedt Cronberg (red.), Dygder och laster:
Förmoderna perspektiv på tillvaron, 341–358. Lund: Nordic Academic Press, 2019.
Runefelt, Leif, Att hasta mot undergången: Anspråk, flyktighet, föreställning i
debatten om konsumtion i Sverige 1730–1830, Lund: Nordic Academic Press, 2015.
Runefelt, Leif, Den magiska spegeln: Kvinnan och varan i pressens annonser 1870–
1914, Lund: Nordic Academic Press, 2019.
Runefelt, Leif, Dygden som välståndets grund. Dygd, nytta och egennytta i
frihetstidens ekonomiska tänkande, Stockholm: Akademitryck, 2005,
Salmi, Hanna & Leena Salmi, Leena, ”Madame de Genlis: Valistuksen ja romantiikan
pedagogi”, Kasvatus & Aika (2013:1): 104–119.
Simonton, Deborah, ”Economy”, Elizabeth Foyster & James Marten (eds), A Cultural
History of Childhood and Family in The Age of The Enlightenment 4, 49–68. New
York: Berg Publishers, 2010.

95

Henrietta Lindgren

Sjöberg, Maria, Kritiska tankar om historia, Lund: Studentlitteratur, 2012.
Stavenow-Hidemark, Elisabet, ”Ett nytt sätt att bo på”, Jakob Christensson (red.),
Frihetstiden, 375–412. Lund: Bokförlaget Signum, 2006.
Skuncke, Marie-Christine, Gustaf III-det offentliga barnet: En prins retoriska och
politiska fostran, Stockholm: Atlantis, 1993.
Säntti, Janne, m.fl., Suomen kasvatuksen ja koulutuksen historia, Helsingfors: Suomen
kasvatuksen ja koulutuksen historian seura, 2017.
Vainio-Korhonen, Kirsi, Sofie Munsterhjelmin aika: Aatelisnaisia ja upseereita 1800luvun Suomessa, Helsingfors: Suomalaisen Kirjallisuuden Seura, 2012.
Vainio-Korhonen, Kirsi, “Oklanderlig franska och skrivsvårigheter. Adelsdöttrars
edukation i det tidigmoderna Finland”, Christer Kuvaja & Ann-Catrin (red.), Svärdet,
ordet och pennan: Kring människa, makt och rum i nordisk historia, 267–278. Åbo:
Historiska samfundet, 2012.
Vainio-Korhonen, ”Skrivande barnmorskor”, Historisk Tidskrift för Finland,
(2015:4): 517–538.
Vainio-Korhonen, Kirsi, Sophie Creutz och hennes tid: Adelsliv i 1700-talets Finland,
Helsingfors: Svenska litteratursällskapet i Finland, 2011.
Vilkuna, Kustaa H. J., Juomareiden Valtakunta: Suomalaisten känni ja kulttuuri
1500–1850, Helsingfors: Kustannusosakeyhtiö teos, 2015.
Wirilander, Kaarlo, Herrasväkeä: Suomen säätyläistö 1721–1870, Helsingfors:
Suomen historiallinen seura, 1974.
Öhrberg, Ann, ”Françoise Marguerite Janiçon: En kvinnlig aktör på frihetstidens
politiska arena”, Marie-Christine Skuncke & Henrika Tandefelt (red.), Riksdag,

96

Henrietta Lindgren

kaffehus och predikstol: Frihetstidens politiska kultur 1766–1772, 191–208.
Stockholm: Atlantis, 2003.
Österberg, Eva, De små då: Perspektiv på barn i historien, Stockholm: Natur &
Kultur, 2016.
Digitala resurser
Carlsson Sten, ” Gustav IV Adolf”, Svenskt biografiskt lexikon,
https://sok.riksarkivet.se/sbl/Presentation.aspx?id=13318&forceOrdinarySite=true,
hämtat 21.9.2020.
Johansson,
Ulla,
”Gustaf
Murray”,
Svenskt
biografiskt
https://sok.riksarkivet.se/sbl/Presentation.aspx?id=8579, hämtat 21.9.2020.

lexikon,

Klinge, Matti, ”Jacob Tengström”, Biografiskt lexikon
https://www.blf.fi/artikel.php?id=3658, hämtat 20.9.2020.

Finland,

för

Lexico,
https://www.lexico.com/definition/xenophon., hämtat 19.3.2021.
Lotass, Lotta, ” Johan Wellander”, Litteraturbanken ,
https://litteraturbanken.se/f%C3%B6rfattare/WellanderJ, hämtat 21.9.2020.
Malm,Mats, ”Gustaf Murray”, Litteraturbanken,
https://litteraturbanken.se/f%C3%B6rfattare/MurrayG, hämtat 21.9.2020.
Mäntylä, Ilkka, ” Gustav IV Adolf”, Biografiskt lexikon för Finland,
https://www.blf.fi/artikel.php?id=325, hämtat 21.9.2020.
Social-och hälsovårdsministeriet, ”Frågor och svar om barnskyddet i Finland”,
https://stm.fi/sv/barnskydd/fragor-och-svar-om-barnskyddet-i-finland,
hämtat 17.11.2020.
Svenska
Akademien,
Svenska
Akademiens
https://www.saob.se/artikel/?unik=U_0275-0168.AZ9n, hämtat 18.3.2021.

97

Ordbok,

