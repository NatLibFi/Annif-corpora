Historiebruk och narrativ i Nordiska motståndsrörelsens historieskrivning
2013–2017

Anna Silén, 37118
Avhandling pro gradu
Nordisk historia
Handledare: Johanna Ilmakunnas &
Johanna Wassholm
Fakulteten för humaniora,
psykologi och teologi
Åbo Akademi
2021

ÅBO AKADEMI – FAKULTETEN FÖR HUMANIORA, PSYKOLOGI OCH TEOLOGI
Abstrakt för avhandling pro gradu
Ämne: Nordisk historia
Författare: Anna Silén
Arbetets titel: Historiebruk och narrativ i Nordiska motståndsrörelsens historieskrivning 2013–
2017
Handledare: Johanna Ilmakunnas
Handledare: Johanna Wassholm
Nordiska motståndsrörelsen (NMR) är en nationalsocialistisk gruppering, aktiv i de nordiska
länderna. I denna avhandling har den svenska och den finska grenen studerats.
Som material för avhandlingen har artiklarna med historiskt tema som publicerats mellan åren
2013 och 2017 på rörelsens svenska webbtidning Nordfront och den finska motsvarigheten
Kansallinen Vastarinta använts.
Fokus har legat vid att studera hur och varför NMR skriver historia, samt vilka frågor som är
centrala i rörelsens historieskrivning. Därtill har studerats på vilket sätt rörelsen försöker förändra
de narrativ den professionella historieforskningen presenterat, samt hur rörelsen använder och
förhåller sig till källor i sin historieskrivning. Slutligen har jag visat vilka olika typer av historiebruk
som kan identifieras i materialet – utgående från historiker Klas-Göran Karlssons modell över
historiebruk. I avhandlingen har kvalitativ metod tillämpats.
Undersökningen har visat hur tron på konspirationsteorin om den judiska makten i världen
ligger som grund för en stor del av NMR:s historieskrivning. Förintelseförnekelsen är ett konkret
exempel på hur rörelsen reagerar på den uppfattade judiska makten över historieforskningen.
NMR visar även ett starkt motstånd mot USA och de allierade under andra världskriget, och hur
dessa påverkat historiens gång och historieskrivningen efter andra världskrigets slut. Detta i sin
tur influerar mycket av rörelsens historieskrivning – vilket jag sammanfattat i och förklarat
utgående från begreppet antiamerikanism.
NMR försöker ändra narrativen och skrifta fokus från de perspektiv den professionella
historieforskningen presenterar gällande många olika historiska teman, av vilka några diskuterats
närmare, däribland Nordisk historia och kristendomen samt vita människors historia och
Sydafrikas utveckling. Därtill diskuteras rörelsens paradoxala förhållande till och användning av
källor som underlag för sin historieskrivning, och analysen visar hur ologisk användningen av
källor är i NMR:s material.
I NMR:s historieskrivning har ideologiskt, moraliskt, existentiellt och politisk-pedagogiskt
historiebruk kunnat identifieras och exemplifieras. Därtill har frågan om icke-bruk och missbruk
av historia diskuterats, eftersom flera aspekter i NMR:s historieskrivning kan klassas som
historiemissbruk.
Sammanfattningsvis har undersökningen visat hur NMR försöker skapa misstänksamhet mot
historievetenskapens slutsatser genom sin egen historieskrivning. Vidare visar undersökningen
hur rörelsen försöker förändra narrativ för att rentvå nationalsocialismens rykte och för att lyfta
fram vita människors och nordiska människors historia i mer positiva ordalag än vad NMR
uppfattar att historieforskningen över lag erbjuder.
Nyckelord: nationalsocialism, neonazism, nynazism, konspirationsteori, förintelseförnekelse,
antiamerikanism, Tredje riket, Nordfront, Kansallinen Vastarinta
Datum: 10.5.2021
Sidantal: 86

Innehåll
1 Inledning.......................................................................................................................................... 1
Syfte och frågeställning .................................................................................................................. 2
Källor, avgränsning och metod....................................................................................................... 3
Forskningsläge ................................................................................................................................ 5
Historiebruk .................................................................................................................................. 8
2 Nordiska motståndsrörelsen i Sverige och Finland ....................................................................... 11
Ideologin hos den radikala högern – typiska drag ....................................................................... 12
Nordiska motståndsrörelsens beskrivning av sin ideologi nationalsocialismen .......................... 13
Nordiska motståndsrörelsens politiska position .......................................................................... 14
3 Innehållet i och bakgrunden till NMR:s historieskrivning ............................................................. 17
NMR:s syn på det judiska inflytandet i världen och på historieskrivningen ................................ 19
Förintelseförnekelsen .................................................................................................................. 25
Rörelsens antiamerikanism .......................................................................................................... 33
4 NMR:s vilja att ändra narrativ och skifta fokus i historieskrivningen ........................................... 39
Rörelsens syn på ”nedtystad historia” och paradoxen i användningen av källor ........................ 39
Förhållandet till den nordiska historien och kristendomen ......................................................... 47
NMR och historieskrivningen kring den vita människan: exemplet Sydafrika............................. 53
5 Olika typer av historiebruk i NMR:s material ................................................................................ 61
Det ideologiska historiebruket ..................................................................................................... 63
Det moraliska historiebruket ....................................................................................................... 69
Det existentiella historiebruket ................................................................................................... 71
Historiebruk genom symboler: Tyrrunan ................................................................................. 72
Martyrer som en del av historiebruket .................................................................................... 72
Det politisk-pedagogiska historiebruket ...................................................................................... 75
Historiebruk, icke-bruk eller missbruk av historia? ..................................................................... 79
6 Avslutning...................................................................................................................................... 82
Källor och litteratur .......................................................................................................................... 88
Elektroniska källor ........................................................................................................................ 88
Forskningslitteratur ...................................................................................................................... 88
Mediainlägg .................................................................................................................................. 91

1 Inledning
Historien lever överallt omkring oss: i form av till exempel minnesmärken och -dagar, museer, inom
konsten, i spel och i politisk retorik.1 Alla dessa sätt genom vilka man lyfter fram historien och
påminner oss om den, kan ses som delar av historiekulturen. Historiekulturen har under de senaste
årtiondena fått mycket mer innehåll och bredd då man börjat lyfta fram till exempel sådana
gruppers historia som tidigare inte haft en plats i historieskrivningen.2
Historia kan användas på många olika sätt och för många olika syften. Erkki Tuomioja, docent i
politisk historia och tidigare minister, reflekterar kring bruket och missbruket av historia i förorden
till boken Historian käyttö ja väärinkäyttö (2016), där han påpekar att vi idag lever i en värld där
kunskapen kring historia och vårt ursprung blir allt mindre hos människor. Denna okunskap menar
Tuomioja att försvårar möjligheterna att blicka framåt och ökar det kortsiktiga tänkandet. Huruvida
påståendet om att de som inte känner sin historia kommer att upprepa den är sant eller ej, tar
Tuomioja inte ställning till, men han framhåller att bristen på kunskap gör människan till en fånge
av historien och till ett lätt offer för politiska agendor som backas upp genom ett missbruk av
historia.3
Nordiska motståndsrörelsen (NMR) är en nationalsocialistisk gruppering som finns i alla de nordiska
länderna. Rörelsen är öppen med sin ideologiska bakgrund och sitt missnöje beträffande hur
samhällena är uppbyggda och hurdan politik det förs i Norden och västvärlden över lag. NMR är
kritiskt inställd till bland annat media, politiker och ”officiell historieskrivning”. Detta är en av
orsakerna till att rörelsen upprätthåller sina egna hemsidor genom vilka man informerar sina läsare
om sådant som man inom rörelsen anser att tystas ner och göms undan från befolkningen.
Förutom nyheter och kommentarer till dagsaktuella händelser, är historia ett viktigt tema på NMR:s
hemsidor. Rörelsen uppfattar att historien, så som den presenteras exempelvis i skolor, inte
stämmer överens med hur historien egentligen sett ut. Eftersom rörelsen är nationalsocialistisk, är
några av de viktigaste områdena av historien andra världskriget, Tyskland och Hitler. Det ligger i

1

Jukka Rantala & Sirkka Ahonen, Ajan merkit: historian käyttö ja opetus (Helsingfors: Gaudeamus, 2015), 15.
Rantala & Ahonen, Ajan merkit, 16.
3
Erkki Tuomioja, ”Esipuhe”. Antti Blåfield (toim.), Historian käyttö ja väärinkäyttö (Helsingfors: Kustannusosakeyhtiö
Siltala, 2016), 6.
2

1

NMR:s intresse att korrigera historieskrivningen kring sådant man anser vara lögner eller
felaktigheter, men också att påminna sina läsare om historien och dess betydelse. Historia är väldigt
nostalgiskt och viktigt för NMR, och en del av historiebruket går ut på att idealisera forna tider och
det ursprungliga Norden.
I denna avhandling undersöker jag NMR:s historieskrivning och rörelsens historiebruk närmare.
Rörelsens historiska artiklar sätts under mikroskop och några teman som förekommer ofta och kan
förklara rörelsens historieskrivning diskuteras. En kortare analys av rörelsens användning av och
förhållande till källor för sina historiska artiklar genomförs. Därtill presenteras vissa historiska frågor
som NMR försöker förändra narrativen kring, då rörelsen anser att historieskrivning kring dem är
felaktig.
Källmaterialet, som finns på NMR:s svensk- och finskspråkiga hemsidor, medför vissa utmaningar
för forskaren. För det första är det samtida och finns på nätet – och är därför känsligare och mer
föränderligt än ett äldre källmaterial skulle vara. På grund av rörelsens ideologiska bakgrund
innehåller källmaterialet mycket rasism, hat mot olika individer, konspirationsteorier, fördomar och
sarkastiskt eller nedvärderande språkbruk. Som skribent har jag strävat efter att göra det så tydligt
som möjligt när jag beskriver NMR:s texter och när jag redogör för mina egna tolkningar. I vissa fall
har det dock varit utmanande att vara tydlig i analysen, och jag vill härmed klargöra att de rasistiska,
konspiratoriska eller hatiska åsikter som behandlas i avhandlingen inte är mina egna utan sådant
som förekommer på NMR:s hemsidor.

Syfte och frågeställning
Hos en nationalsocialistisk rörelse som NMR tänker jag mig att den ideologiska bakgrunden styr
historieskrivningen, men av intresse för mig är vad rörelsen mer konkret utgår från och varför NMR
är så intresserad av att skriva historia. Min hypotes är att historieskrivningen kring andra världskriget
och den nationalsocialistiska ideologin enligt NMR är förvriden, eftersom rörelsen skulle vinna på
att den egna ideologin inte uppfattades så negativt av allmänheten. Att värva nya medlemmar och
sprida sig i Norden är svårt för NMR så länge rörelsens ideologi inte tilltalar människor.
I denna avhandling undersöker jag historieskrivningen hos Nordiska motståndsrörelsen under åren
2013–2017. Detta gör jag genom att studera NMR:s webbtidning Nordfront och den finskspråkiga
2

motsvarigheten Kansallinen Vastarinta. Syftet med avhandlingen är att skapa en uppfattning om
hur och varför NMR skriver historia, samt hur rörelsen brukar historia. För att förstå NMR:s
historiebruk måste rörelsens syn på historieskrivning och -forskning i allmänhet förklaras.
Avhandlingen syftar till att öka förståelsen för mekanismerna bakom NMR:s historiebruk, eftersom
hur rörelsen brukar historia påverkar dess anhängare och webbtidningarnas läsare.
Avhandlingen är indelad i tre större delar, vilka styrs av en ledande frågeställning:
1. Hur och varför skriver NMR historia: vilka frågor är centrala för rörelsens historieskrivning
och i vad grundar sig rörelsens vilja att skriva historia?
2. På vilket sätt försöker NMR förändra narrativ och skifta fokus från den professionella
historieskrivningens slutsatser? På vilket sätt används källor i rörelsens historieskrivning?
3. Vilka olika typer av historiebruk kan identifieras i NMR:s material?

Källor, avgränsning och metod
Källorna jag använder mig av är dels den svenskspråkiga webbtidningen Nordfront
(www.nordfront.se), dels den finskspråkiga motsvarigheten Kansallinen Vastarinta4 på adressen
www.vastarinta.com. Båda webbsidorna upprätthålls av medlemmar i Nordiska motståndsrörelsen.
Webbsidorna är inte direkta kopior av varandra utan två olika webbtidningar/nätsidor som delvis
delar varandras material i form av översättningar av artiklar. Jag har valt att studera artiklar som
redaktörerna bakom webbsidorna själva kategoriserat under rubriken ”Historia”. Sammanlagt
handlar det om 498 artiklar under en fem år lång period.
Antal artiklar på svenska: 394
Antal artiklar på finska: 104

Det ursprungliga syftet var att dels studera historiebruket hos Nordiska motståndsrörelsens svenska
och finska falanger, dels att se på vilka typer historiska teman rörelsen intresserar sig för. Eftersom
jag även intresserade mig för huruvida flyktingkrisen 2015 på något sätt återspeglas i artiklarna som

4

I avhandlingen används namnet Vastarinta om den finskspråkiga webbsidan.

3

behandlar historiska frågor, samt huruvida Finlands historia lyfts fram i materialet exempelvis med
tanke på landets 100-årsjubileum, valde jag att koncentrera mig på de artiklar som publicerats från
början av året 2013 till slutet av året 2017. Ett problem uppstod dock med denna avgränsning:
materialet på internet är levande. Detta innebär att artiklar återpubliceras och byter därmed plats
på hemsidorna, vilket resulterar i att jag inte kommer åt dessa artiklar ifall jag inte läser alla artiklar
publicerade även efter år 2017. Tanken att kunna skapa en uppfattning om NMR:s historiebruk och
de mest populära teman som skrivits om under vissa specifika år, gick inte att förverkliga helt enligt
planen eftersom alla artiklar som publicerats under dessa år inte finns kvar. Detta problem kunde
ha lösts genom att använda Wayback machine – vilket jag insåg för sent i processen. Det stora
antalet artiklar gör det dock möjligt att genomföra analysen och att söka svar på forskningsfrågorna.
Analysen baserar sig därmed i ett sampel som omfattar de artiklar som inte återpublicerats efter att
de ursprungligen skrevs under den i fråga varande perioden.
En annan aspekt värd att hålla i minnet beträffande materialet, är att huruvida artiklarnas innehåll
kan ses som historia eller ej, inte egentligen spelar någon roll. Redaktionerna för NMR:s hemsidor
har gjort bedömningen och det är på basen av den bedömningen analysen görs. Givetvis finns en
risk att någon artikel hamnat under fel rubrik – men även det är en risk man får ta med ett material
som detta.
Materialet med historisk koppling på Nordfront är väldigt gediget och redaktionen har varit så aktiv
i sitt arbete att det publicerats artiklar kring olika historiska teman flera gånger i veckan – ibland till
och med flera gånger om dagen. Materialet på Vastarinta är betydligt mer begränsat, men så
innehåller sidan också över lag mindre material och har i maj 2020 helt upphört att uppdateras. En
stor del av artiklarna, speciellt på den svenska sidan Nordfront, saknar namn på skribenten som
ligger bakom texterna. I de fall då inget namn på skribenten uppges, har kontaktuppgifterna för
Nordfronts redaktion bifogats där annars artikelskribentens namn skulle stå. På finska Vastarinta är
det vanligare än på Nordfront att artikelskribenten uppgett någon form av pseudonym eller signatur.
Skribenternas namn eller signatur uppges i fotnoterna i de fall de finns att tillgå. Artiklar som saknar
skribent är alltså utgivna i redaktionernas namn.
Vid genomgången av källmaterialet använde jag mig av en kvantitativ metod. Jag intresserade mig
för både innehållet i artiklarna och för hur vanligt förekommande olika teman är i NMR:s
historieskrivning. Jag arbetade med att kategorisera materialet och ge varje artikel några
4

beskrivande ämnesord, för att på så sätt kunna bilda mig en uppfattning om hur frekvent vissa frågor
behandlas. I själva avhandlingen använder jag mig av kvalitativ metod: jag koncentrerar mig på
innehållet och argumentationen kring vissa ämnen som jag upptäckt att upprepade gånger
behandlas i källmaterialet och som jag dessutom uppfattar att på olika sätt kan illustrera eller
förklara NMR:s historieskrivning.

Forskningsläge
Historiker Heléne Lööw är antagligen det främsta namnet då det gäller forskning kring nazismen i
Sverige. Hon har bland annat utkommit med två mycket omfattande verk: Nazismen i Sverige 1924–
1979. Pionjärerna, partierna, propagandan (Ordfront förlag, 2004) samt Nazismen i Sverige 1980–
1997. Den rasistiska undergroundrörelsen: musiken, myterna, riterna. (Ordfront förlag, 1998).
Eftersom Svenska motståndsrörelsen grundades år 1998, tas rörelsen givetvis inte upp i dessa verk.
Lööw diskuterar dock historierevisionismen hos nationalsocialister, och lyfter i det sammanhanget
upp fenomenet förintelseförnekelse. Lööw skriver att förintelseförnekarna ”utgör en speciell gren
av den antisemitiska efterkrigsagitationen”.5 Förnekarna av förintelsen har enligt Lööw
vetenskapliga ambitioner, och försöker genom egen forskning lyfta fram ”undantryckta fakta”. Det
centrala i förnekelsen är antalet förintade judar – sex miljoner – som förnekarna försöker motbevisa
för att på så sätt få flera människor att tvivla på huruvida någon förintelse över huvud taget
genomfördes. Ett av målen är att få ansedda historiker att ”säga sanningen som de inte vågat säga
på grund av ’judarnas makt’”, eftersom man tänker sig att människor världen över då kommer att
ändra uppfattning kring judarna och börja se på dem ur samma synvinkel som förintelseförnekarna.
Enligt Lööw tenderar förnekarna, för att deras argument ska få vetenskaplig legitimitet, framhålla
att de tillhör en historisk skola som har en annorlunda uppfattning om vad som hände under andra
världskriget; en uppfattning som skiljer sig från den allmänt rådande. Förintelseförnekarna kallar sig
historierevisionister, och dem som inte förnekar förintelsen för ”förintelsemytologerna” eller
”förintelseanhängarna”, skriver Lööw.6 Syftet med förnekelsen eller nedtonandet av förintelsen är

5
6

Heléne Lööw, Nazismen i Sverige 1980–1997 (Stockholm: Ordfront förlag, 1998), 320.
Lööw, Nazismen i Sverige 1980–1997, 321.

5

att skapa ett tvivel kring den historiska verkligheten hos befolkningen, för att nationalsocialismen
på så sätt ska kunna breda ut sig och för att det ska vara möjligt att beundra Hitler öppet. 7
År 2015 utkom Lööw med boken Nazismen i Sverige 2000–2014 (Ordfront förlag). I detta verk tas
Svenska motståndsrörelsen upp och Lööw diskuterar bland annat hurdana högtider och ritualer
extremhögern haft i början av 2000-talet. Lööw skriver: ”En central del av de rasideologiska
gruppernas föreställningsvärld utgörs av en välutvecklad hjälte- och martyrkult innefattande såväl
historiska gestalter och ledare för 1930-talets nationalsocialistiska organisationer som dödande och
fängslande medlemmar av nutida grupper.”8 Mycket av Lööws forskning kring till exempel
förintelseförnekelsens mekanismer och martyrkulturen inom nationalsocialismen har hjälpt mig i
min analys av källmaterialet för avhandlingen genom att öka förståelsen för vad dessa fenomen
bottnar i.
Lööw har även studerat Nordiska motståndsrörelsen och mer specifikt rörelsens antisemitism i en
studie med rubriken ”Från den ’sionistiska ockupationsregimen’ till ’judisk makt’ – antisemitismen
inom Nordiska motståndsrörelsen” (Socialvetenskaplig tidskrift, 2019:3–4). I studien görs en
jämförelse av hur den antisemitiska retoriken inom NMR såg ut i början av 1990-talet och idag. Lööw
konstaterar hur antisemitismen utgör ett fundament för den nationalsocialistiska ideologin och hur
nationalsocialismen har gjort sig allt mer synlig under det senaste decenniet – mycket tack vare
sociala medier. Enligt Lööw har NMR hämtat inspiration från de mellankrigstida nordiska
nationalsocialisterna, och strävar till att grunda en nordisk, nationalsocialistisk statsfederation.
Vidare påpekar Lööw att föreställningen om en ”särskild nordiskhet” utgör en annan central aspekt
i NMR:s ideologi, vid sidan av antisemitismen.9
I Finland skriver Dan Koivulaakso, Mikael Brunila och Li Andersson i sin bok Äärioikeisto Suomessa
(2012) om fascism, nynazism och högerpopulism. Författarna går även kortfattat igenom
bakgrunden till och verksamheten hos Nordiska motståndsrörelsen och Finska motståndsrörelsen
(Suomen Vastarintaliike). Dock ligger fokus i boken på partiet Sannfinländarna och dess utveckling.

7

Lööw, Nazismen i Sverige 1980–1997, 322.
Heléne Lööw, Nazismen i Sverige 2000–2014 (Stockholm: Ordfront förlag, 2015), kapitlet ”Högtider och ritualer in i
2000-talet”.
9
Heléne Lööw, ”Från den ’sionistiska ockupationsregimen’ till ’judisk makt’ – antisemitismen inom Nordiska
motståndsrörelsen”, Socialvetenskaplig tidskrift (2019:3–4), 224–227.
8

6

Beträffande Koivulaaksos, Brunilas och Anderssons bok, måste det tas i beaktande att författarna
kommer från politiska positioner som är totalt motsatta till dem om vilka de skrivit: både Dan
Koivulaakso och Li Andersson är aktiva politiker inom Vänsterförbundet.10
Ann-Cathrine Jungar är docent i statsvetenskap och har forskat kring bland annat högerpopulism i
Norden. År 2017 har hon utkommit med verket Populism i Norden – Från marginalen mot den
politiska mittfåran. Jungar diskuterar de högerpopulistiska partiernas kopplingar till högerextrema
rörelser. Högerextremism definierar Jungar som idéer som uttrycks i formen av nationalsocialism,
ultranationalism och fascism, och som förespråkar auktoritära, antidemokratiska styren. Därtill
menar Jungar att tankar kring rashierarkier, blodsband och våldsbejakande metoder är centrala för
högerextrema rörelser. Högerextremismen omfattar även idén om att stater ska vara rasmässigt
homogena och att invandrare ska utvisas eftersom en assimilering ses som både omöjlig och
oönskad.11 Jungar berör även Finska motståndsrörelsen (Suomen vastarintaliike), och konstaterar
att det handlar om en nynazistisk organisation som utgår från ”extrem nationalism och extrema
politiska metoder”. För rörelsen är det viktigt att värna om finländsk kultur och traditioner. Jungar
konstaterar att rörelsen ingår i NMR och att samarbete mellan framför allt den finska och svenska
motståndsrörelsen förekommer. Den Finska motståndsrörelsen har deltagit i många våldsamma
upplopp som involverat både fysisk och verbal misshandel, skriver Jungar.12
Historikern Maria Karlsson har i sin doktorsavhandling Cultures of denial: Comparing Holocaust and
Armenian Genocide Denial (2015) vid Lunds universitet, studerat förnekelsen av folkmord som
fenomen. Karlsson skriver bland annat kring förnekarnas argumentation och hur argumenten har
samma slags uppbyggnad oberoende av vilket folkmord som studeras. Vad som sägs inom de
förnekande kretsarna kan variera över tid och rum, men hur argumenten framförs följer strikta
mönster, menar Karlsson.13 Karlssons avhandling har även den gett ökad förståelse för förnekelsens
mekanismer.

10

Dan Koivulaakso & Mikael Brunila & Li Andersson, Äärioikeisto Suomessa (Helsingfors: Into Kustannus oy, 2012),
författarpresentationer.
11
Ann-Cathrine Jungar, Populism i Norden – Från marginalen mot den politiska mittfåran (Tankesmedjan Agenda,
2017), 48–49.
12
Jungar, Populism i Norden, 68–69.
13
Maria Karlsson, Cultures of denial: Comparing Holocaust and Armenian Genocide Denial (Lund: Media-Tryck, 2015),
9–11.

7

Historiebruk
Avhandlingens fokus ligger på hur NMR skriver och använder historia i sitt material. Rörelsens
historiebruk är alltså av intresse, och i detta kapitel definierar jag historiebruket och dess olika delar
samt hur jag använder begreppet i min avhandling.
Peter Aronsson, historiker och rektor för Linnéuniversitetet, definierar i Historiebruk – att använda
det förflutna (2004) ordet historiekultur som alla de artefakter, ritualer, källor och sedvänjor med
referenser till förfluten tid som ger oss möjligheten att koppla förfluten tid med nutid och framtid.
Aronsson menar att historiebruk handlar om sådana processer där delar av historiekulturen görs
verksam ”för att forma bestämda meningsskapande och handlingsorienterade helheter”.14
Historiemedvetande innebär enligt Aronsson ”de uppfattningar av sambandet mellan dåtid, nutid,
och framtid som styr, etableras och reproduceras i historiebruket”. Vissa delar av historiekulturen
aktiveras genom ett historiebruk och formar på så sätt historiemedvetandet. Aronsson påpekar
även hur berättelser från och kunskap om historien, ger möjligheter till att skapa vissa
föreställningar om framtiden.15 Den historiska tolkningen är central i bruket av historia: ”All historia,
icke-vetenskaplig såväl som vetenskaplig, är ett resultat av en urvalsprocess och ett anlagt
perspektiv på den historiska tolkningen”.16
Ett klassiskt verk inom historiebruk är historiker Klas-Göran Karlssons Historia som vapen –
Historiebruk och Sovjetunionens upplösning (1999) i vilken Karlsson studerar historiebruket i Sovjet
och gör upp en modell för olika typer av historiebruk. För avhandlingens del står Karlssons modell i
centrum. Klas-Göran Karlsson är professor i historia vid Lunds universitet, och delar i sitt verk
Historia som vapen in historiebruket i fem delar: det vetenskapliga historiebruket, det existentiella,
det moraliska, det ideologiska och ett icke-bruk.17 I ett senare verk, Historien är närvarande –
Historiedidaktik som teori och tillämpning (2014), har Karlsson lagt till en sjätte typ av historiebruk:
det politisk-pedagogiska.18 Olika behov av historia och typer av historiebruk dominerar hos olika
grupper i ett land beroende på hur den rådande samhällsstrukturen och -utvecklingen ser ut,

Peter Aronsson, Historiebruk – att använda det förflutna (Malmö: Studentlitteratur, 2004), 17.
Aronsson, “Historiekultur, politik och historievetenskap i Norden”, Historisk tidskrift (2002:2), 189.
16
Klas-Göran Karlsson, Historia som vapen – Historiebruk och Sovjetunionens upplösning (Stockholm: Bokförlaget
Natur och Kultur, 1999), 58.
17
Karlsson, Historia som vapen, 57.
18
Klar-Göran Karlsson & Ulf Zander, Historien är närvarande – Historiedidaktik som teori och tillämpning (Lund:
Studentlitteratur, 2014), 72.
14
15

8

konstaterar Karlsson. Historia kan även brukas i ett samhälle på flera olika sätt under samma tid; de
sex olika typerna av historiebruk som Karlsson beskriver, kan överlappa eller gå in i varandra.19
I denna avhandling kommer ideologiskt, existentiellt, moraliskt och politisk-pedagogiskt
historiebruk användas. Därtill berörs även kategorin icke-bruk av historia. Det vetenskapliga
historiebruket faller utanför analysen, eftersom det enligt Karlssons definition fodrar professionell
kunskap av sina utövare, vilket inte gäller de andra typerna av historiebruk. Det vetenskapliga bruket
skiljer sig från de övriga även så till vida att det är mer riktat inåt mot det vetenskapliga samfundet,
medan de andra riktar sig utåt mot samhället i stort. Det vetenskapliga historiebruket skiljer sig från
exempelvis det ideologiska, i och med att man är mån om att kontrollera sina källor och om graden
av empirisk ”sanning”. Detta är inte centralt för ideologiskt historiebruk, där det viktigaste är
huruvida man lyckas vara övertygande.20
Icke-bruk kan även kallas missbruk av historia, och Karlsson diskuterar var gränsen mellan
historiebruk och missbruk av historia går. Karlsson lyfter fram Niels Kayser Nielsen, som kopplar ihop
missbruk av historia med flera olika företeelser. Till dessa hör:
1. Rena felaktigheter som kan ha med till exempel årtalsangivelser att göra.
2. Politiskt motiverade justeringar av “sanningen” eller direkta och bedrägliga
förfalskningar och lögner som på något sätt kan gynna historiemissbrukaren.
3. En “hegemonisk historieförskjutning”, i vilken också kan ingå att sanningsvittnen röjs
ur vägen av en statsmakt som månar om att den egna historien förblir oemotsagd.21

Karlsson påpekar dock, att man även kan betrakta frågan missbruk av historia ur synvinkeln att
vetenskapligt historiebruk är det enda bruket av historia som utövas av yrkeshistoriker och som
måste uppfylla professionella krav. Ur denna synvinkel kan alla andra typer av historiebruk ses som
missbruk av historia. Karlsson konstaterar slutligen att någon entydig gräns mellan historiebruk och
historiemissbruk inte är lätt att fastställa, då varje enskilt fall beror på vems perspektiv man utgår
från.22 I avhandlingen utgår jag från ett perspektiv där missbruk av historia inte omfattar allt utanför

19

Karlsson, Historia som vapen, 57–60.
Karlsson, Historien är närvarande, 78–79.
21
Karlsson, Historien är närvarande, 79.
22
Karlsson, Historien är närvarande, 79–80.
20

9

den professionella historieforskningen. Missbruk diskuteras i samband med och i förhållande till
icke-bruk, då jag uppfattar det som att de delvis tangerar eller går in i varandra.

10

2 Nordiska motståndsrörelsen i Sverige och Finland
En nära kontakt mellan den radikala högern i Finland och Sverige har varit ett faktum åtminstone
sedan 1990-talet. I Sverige har högerextrema krafter varit verksamma sedan 1980-talet, och den
Svenska motståndsrörelsen grundades år 1998. Den finska motsvarigheten, Finlands
motståndsrörelse (Suomen Vastarintaliike), grundades i december 2008 av Henrik Holappa som en
systerorganisation till den svenska. Dan Koivulaakso, Mikael Brunila och Li Andersson menar att de
finska högerextremisterna har tagit modell av de svenska invandringsfientliga rörelserna, då enbart
en ”invandringskritisk” hållning eller verksamheten inom Sannfinländarna inte räckt till för dem. Den
finska motståndsrörelsens verksamhet var i början relativt anspråkslös och blev först känd som en
organisation som genom att sprida klistermärken och planscher varnade för mångkulturalismens
faror.23
I juni 2016 underställdes dessa två rörelser NMR som sina egna, separata grenar av organisationen.
Enligt ett uttalande av NMR:s ledare Simon Lindberg från 6 juni 2016, görs till exempel uttalanden
av medlemmar i Finland inte i Nordiska motståndsrörelsens namn, utan i namnet av den finska
grenen av rörelsen.24
I slutet på september 2018 upplevde den finska grenen av NMR ett bakslag, då hovrätten i Åbo
gjorde rörelsens verksamhet i Finland olaglig. Enligt YLE ska hovrätten ha motiverat beslutet med
att man inom rörelsen överskridit gränserna för yttrandefriheten, att man spridit hatpropaganda,
att rörelsen inte sett alla människor som likvärdiga, att rasläran spelat en central roll inom rörelsen
och att man inte fördömt sådant våld som utförts för att försvara rörelsens värderingar.25 I
september 2020 gav Högsta domstolen sin dom, som följde både tingsrättens och hovrättens linje:
Nordiska motståndsrörelsen förbjöds i Finland.26

23

Dan Koivulaakso & Mikael Brunila & Li Andersson, Äärioikeisto Suomessa, 176–185.
Simon Lindberg, ”Svenska motståndsrörelsen är död – Länge leve Nordiska motståndsrörelsen!”, Nordfront,
6.6.2016, https://www.nordfront.se/svenska-motstandsrorelsen-ar-dod-lange-leve-nordiska-motstandsrorelsen.smr
(hämtad: 17.9.2019).
25
”Hovioikeus lakkauttaa uusnatsistisen Pohjoismaisen Vastarintaliikkeen – yleinen etu vaatii toiminnan kieltämistä”,
YLE, 28.9.2018, https://yle.fi/uutiset/3-10428598 (hämtad: 20.9.2019).
26
Eva Brunell & Milli Hellström & Markus Ekholm, ”Nordiska motsåndsrörelsen förbjuds i Finland – ’Inte alls säkert att
situationen blir bättre’ säger expert”, YLE, 22.9.2020, https://svenska.yle.fi/artikel/2020/09/22/nordiskamotstandsrorelsen-forbjuds-i-finland-inte-alls-sakert-att-situationen (hämtad: 24.9.2020).
24

11

Ideologin hos den radikala högern – typiska drag
Historikern Jouko Jokisalo har i sin forskning fokuserat på fascism och rasism. I Euroopan radikaali
oikeisto (2016) går han igenom radikalhögerns och de högerpopulistiska partiernas bakgrund,
utveckling och spridning i Europa från mellankrigstiden till våra dagar. Jokisalo presenterar sin syn
på vad som är typiska drag för extremhögerns ideologi genom åtta punkter. Till dessa typiska drag
hör enligt Jokisalo: ultranationalism (vanligen med en antidemokratisk tendens), en fientlig
inställning till Europeiska unionen samt globaliseringen, en negativ inställning till mångkulturalism
och immigration, rasism riktad främst mot muslimer, antikommunism, en fientlig inställning till
sexuella minoriteter, kvinnohat och slutligen antidemokratiska åsikter.27
Sociologen Jens Rydgren diskuterar partier som kan kategoriseras som radikalt högerpopulistiska i
boken Från Le Pen till Pim Fortuyn: Populism och parlamentarisk högerextremism i dagens Europa
(2004). Rydgren understryker att dessa partier vanligen står högerut på den politiska skalan i fråga
om sociokulturella politiska frågor. Inställningen till medborgarskap och invandring är återhållsam,
medan synen på lagstiftningen och ordningen i samhället är synnerligen konservativ och i vissa fall
till och med auktoritär. Feminismen anses vanligen förkastlig och de traditionella könsrollerna
framhävs. Gällande ekonomiska frågor är linjen dock inte lika tydligt höger: Rydgren menar att de
extrema högerpopulisternas syn på ekonomi skiftat över tid och sedan 1990-talet gått mer i samma
spår som den politiska centern, då man i allt högre grad försvarat välfärdsstaten. De ekonomiska
problemen välfärdsstaten tampats med har dessa partier vanligen förklarat genom att peka på de
kostnader invandringen medför. Rydgren påpekar att partier som kan kategoriserar som
extremhöger traditionellt sett fokuserar mer på att lyfta fram värderingar istället för materiella ting.
Flera av de högerpopulistiska partierna har uppstått i utomparlamentariska högerextrema rörelser
som de fortsättningsvis har olika typer av kommunikation och kontakt med, skriver Rydgren. 28
Den extrema högern motsätter sig det demokratiska systemet (främst den representativa
demokratin) och demokratiska värden, men stöder den “naturliga ordningen”. Denna goda,

27

Jouko Jokisalo, Euroopan radikaali oikeisto (Helsingfors: Into Kustannus oy, 2016), 7–8.
Jens Rydgren & Anders Widfeldt, Från Le Pen till Pim Fortuyn: Populism och parlamentarisk högerextremism i
dagens Europa (Stockholm: Liber, 2004), 26–27.
28

12

naturliga ordning utgörs av till exempel familjen och nationen, men den anses hotas av till exempel
feminism, homosexualitet, invandring och etnisk blandning.29

Nordiska motståndsrörelsens beskrivning av sin ideologi nationalsocialismen
Några av medlemmarna i NMR diskuterar sin ideologi i rörelsens podcast Nordic Frontier (9 oktober
2018), och intervjuar rörelsens ledare Simon Lindberg. Lindberg beskriver nationalsocialismen som
en ”biologisk världsåskådning” som lättast kan sammanfattas som ”natures laws adopted to the
nordic mankind”. Nationalsocialismen är en revolutionär ideologi som vill göra sig av med dagens
liberala demokrati och bygga upp samhället enligt sina egna värderingar. Ideologin är en komplett
världsåskådning som ger svar på alla frågor - även de andliga, säger Lindberg och konstaterar att
”national socialism is the natural view of things - if it isn’t natural it isn’t national socialist”.30
Att leva naturlig betyder enligt Lindberg inte att man måste leva enkelt, att man inte kan utvecklas
eller leva i ett modernt samhälle. Naturen ger nämligen människan möjligheten att forska och på så
sätt utvecklas. Den nationalsocialism NMR utgår från är anpassad till dagens moderniteter, och att
använda naturen till sin fördel beskriver Lindberg som ”very arian”.31
Ordet nationalsocialism består av två delar: den första delen ”national” eller ”nationell” med vilket
man avser att den egna rasen kommer före allt annat. Den egna rasens överlevnad och det egna
folkets frihet är viktigare än någonting annat, menar Lindberg. Den andra delen av ordet, ”social”,
har att göra med så kallad ”folkgemenskap”. Detta innebär att man erkänner, accepterar och
respekterar att människor är olika, om det så handlar om kön, yrke eller ålder. Man vill trots att man
ser dessa skillnader mellan människor ändå bygga en gemenskap där män och kvinnor kompletterar
varandra. Lindberg menar att dagens samhälle lär oss att det inte finns skillnader mellan män och
kvinnor, vilket trycker ner båda könen. Feminismen är på så sätt mot kvinnorna, inte för dem.
Olikheterna ska man vara stolt över - olika typer av människor med olika egenskaper behövs för att
ett så bra samhälle som möjligt ska kunna utvecklas.

29

Rydgren & Widfeldt, Från Le Pen till Pim Fortuyn, 27.
Simon Lindberg, Nordic Frontier, avsnitt 84, ”Big Q & A with Simon Lindberg”, 9.10.2018,
https://www.spreaker.com/user/nordiskradio/nordic-frontier-84-big-qna-with-simon-l (hämtad: 3.10.2019).
31
Lindberg, Nordic Frontier, avsnitt 84, ”Big Q & A with Simon Lindberg”, 9.10.2018,
https://www.spreaker.com/user/nordiskradio/nordic-frontier-84-big-qna-with-simon-l (hämtad: 3.10.2019).
30

13

Nationalsocialismen är enligt Lindberg även en progressiv ideologi, som inte vill att allting ska
fortsätta vara som det alltid varit. Både samhället och människorna bör konstant utvecklas och
sträva till att bli bättre versioner av sig själva. Rörelsen strävar efter att förändra människors
tankesätt från det liberala, individcentrerade ”vad är bäst för mig” till ett där den egna rasens bästa
sätts i första rummet.
Lindberg påpekar att ett socialt skyddsnät ska finnas till för dem som till exempel på grund av
sjukdom eller ålderdom inte kan ta hand om sig själva, men systemet ska inte göra det möjligt för
människor att luta sig tillbaka mot det och vara lata – så som de socialdemokratiska nordiska
samhällena gör enligt Lindberg. Eftersom det är frågan om en ideologi och inte ett parti, skulle
makthavarna ha mer personligt ansvar och parlamentet skulle bestå av enskilda människor, inte
företrädare för något parti. I detta system menar Lindberg att det inte finns någon orsak att bygga
upp strategiska politiska system och att de bästa människorna kommer hamna på de bästa
platserna, samt att korruptionen kommer att minska.32
Koivulaakso, Brunila och Andersson beskriver ideologin hos både den finska och den svenska grenen
av NMR som traditionell nationalsocialism, vilken man till vissa delar uppdaterat för att ideologin
bättre ska passa in i det moderna samhället. Vidare påpekar författarna, att NMR i ”traditionell
nazistisk anda” håller den ”friska kärnfamiljen” som en grund för samhället. Rörelsen vill skydda de
nordiska folkens etniska och kulturella fortlevnad genom att införa ett auktoritärt styre och genom
att utvisa ”varenda en främling”.33

Nordiska motståndsrörelsens politiska position
Nordiska motståndsrörelsen är inte ett politiskt parti, utan en bredare, revolutionär rörelse, enligt
NMR:s ledare Simon Lindberg.34 Den finska grenen av rörelsen har på sin hemsida Vastarinta skrivit
att nationalsocialism inte kan sägas höra till extremhögern och att rörelsen därför inte är en del av

32

Lindberg, Nordic Frontier, avsnitt 84, ”Big Q & A with Simon Lindberg”, 9.10.2018,
https://www.spreaker.com/user/nordiskradio/nordic-frontier-84-big-qna-with-simon-l (hämtad: 3.10.2019).
33
Koivulaakso & Brunila & Andersson, Äärioikeisto Suomessa, 185.
34
Lindberg, Nordic Frontier, avsnitt 84, ”Big Q & A with Simon Lindberg”, 9.10.2018,
https://www.spreaker.com/user/nordiskradio/nordic-frontier-84-big-qna-with-simon-l (hämtad: 3.10.2019).

14

radikalhögern.35 I maj 2014 har rörelsen låtit publicera en text av Juuso Tahvanainen på
”huvudredaktörens spalt” med rubriken ”Miksi vastarintaliike eikä perussuomalaiset?”, i vilken det
konstateras att det inte tillåts att rörelsens medlemmar också är medlem i till exempel
Sannfinländarna. Detta motiveras bland annat med att rörelsens värden står så långt ifrån
Sannfinländarnas i fråga om vem som kan kalla sig finländare, att man anser att Sannfinländarna har
för liberala värderingar och att de har opassande ledare (som till exempel stöder Israel, judar eller
Pride-evenemang). Sannfinländarna kritiseras dessutom för att föra en utrikespolitik som inte är
tillräckligt patriotisk och för att inte få något konkret till stånd.36
Koivulaakso, Brunila och Andersson menar att åtminstone den finska grenen av NMR anser sig stå
ovan om den traditionella politiska vänster-höger-skalan och därför vägra definiera sig som vänster
eller höger. Detta har att göra med att rörelsen inte är orolig för ”vardagliga politiska problem”, utan
säger sig kämpa för större frågor. Denna uppfattning menar författarna att är något som förenar
nynazister och andra patrioter. NMR tar avstånd från andra patriotiska organisationer, genom att
lyfta fram den aktiva kampen för ett nytt samhälle och motståndet mot parlamentarismen. NMR
delar delvis samma ideologi som resten av extremhögern, men har en annorlunda syn på hur
samhället ska förändras. Rörelsen strävar efter att grunda ett nytt slags samhälle, men är samtidigt
väldigt nostalgiska kring historien och längtar på många sätt till en svunnen tid. NMR är inte enbart
högerextrem, utan också en fascistisk rörelse som driver den nationalsocialistiska ideologin, fastslår
Koivulaakso, Brunila och Andersson.37
Den svenska journalisten Lisa Bjurwald har i sin bok Europas skam - Rasister på frammarsch (2011)
studerat högerpopulismen i Europa, och menar att islamofobirörelsen på kontinenten ”baserar sin
ideologi på idén om den civiliserade judisk-kristna kulturen kontra den medeltida ’ökenreligionen’
islam”.38 NMR skiljer sig från högerpopulistiska rörelser bland annat på denna punkt då man så
starkt motsätter sig judendomen och tar avstånd från religioner i allmänhet samtidigt som man
förespråkar religionsfrihet. Enligt NMR:s ledare Simon Lindberg är de flesta nationalsocialister

35

”Usein kysytyt kysymykset”, Vasarinta, https://www.vastarinta.com/vastarintaliike/usein-kysytytkysymykset/#rasisteja (hämtad 12.9.2019).
36
Juuso Tahvanainen, ”Miksi vastarintaliike eikä perussuomalaiset?”, Vasarinta, 16.5.2014,
https://www.vastarinta.com/miksi-vastarintaliike-eika-perussuomalaiset/ (hämtad: 16.9.2019).
37
Koivulaakso & Brunila & Andersson, Äärioikeisto Suomessa, 186.
38
Lisa Bjurwald, Europas skam - Rasister på frammarsch (Stockholm: Natur och Kultur, 2011), 237.

15

ateister, och många hittar svar på sina andliga frågor i ideologin själv.39 Frågan om NMR:s
förhållande till tro och religion är dock inte så svartvit, vilket jag visar i kapitel 4.

39

Lindberg, Nordic Frontier, avsnitt 84, ”Big Q & A with Simon Lindberg”, 9.10.2018,
https://www.spreaker.com/user/nordiskradio/nordic-frontier-84-big-qna-with-simon-l (hämtad: 3.10.2019).

16

3 Innehållet i och bakgrunden till NMR:s historieskrivning
Både på den svenskspråkiga webbsidan Nordfront och på den finskspråkiga sidan Vastarinta, har
man valt att publicera artiklar med historiskt tema. De historiska artiklarna har fått en egen kategori
på de båda sidorna, vid sidan av artiklar kring till exempel dagsaktuella händelser eller rörelsens
aktivism. En central fråga att lyfta fram i detta sammanhang är hur det kommer sig att historia över
huvud taget är ett så populärt och väl omskrivet tema inom NMR och speciellt på deras
svenskspråkiga nättidning Nordfront – som i övrigt publicerar mycket nyhetsartiklar och insändare
kring olika dagsaktuella teman. En förklaring till detta kan hittas på Nordfront i en artikel med
rubriken ”Nu skriver vi vår egen historia!” från början av februari 2013. I artikeln meddelar
redaktionen att de kommer att inleda ett nytt projekt: en artikelserie under namnet ”Dagens
datum”. Syftet med serien uppges vara att skriva om allt det som ur NMR:s synvinkel verkar ”sopas
under mattan” och som de skribenterna på Nordfront kallar ”historieförfalskare” anses ljuga om.
Teman som man inom NMR anser att det inte skrivs korrekt kring är exempelvis nordisk historia och
”vår ras historia” – det vill säga den vita människans och då speciellt de nordiska befolkningarnas
historia. Massmedierna, och då speciellt de som äger medierna, anses ha kontrollen över
informationen och eftersom ”segrarna skriver historien” är det även de som bestämmer ”vem som
är ’frihetskämpe’ och vem som är ’terrorist’”. Enligt NMR måste det de kallar för ”den massiva
propagandan” som svenskarna utsätts för ”bemötas med lika massiv propaganda”. Uppfattningen
är även den att Sveriges historia vanligen omskrivs i negativa eller nedvärderande ordalag och att
både viktiga individer och grupper av det svenska folket förminskats eller tystats ner. Detta anser
man att har resulterat i att svenskarna inte känner till sin egen historia. Genom serien ”Dagens
datum” vill NMR inte bara lyfta fram nordisk historia, utan även rätta till missuppfattningar och
direkta feluppfattningar, till exempel gällande vikingarna:
De som kallas för vikingar beskrivs i historieböckerna som barbarer som planlöst for
runt och plundrade andra länder, när vikingatågen i själva verket var en samordnad
militär operation för att förhindra hotet från kristna imperialister vars arméer härjade
på kontinenten. Det var bara de nordiska folken med sin marina flotta som lyckades
stå emot denna makt från söder.40

40

Fredrik Vejdeland, ”Nu skriver vi vår egen historia!”, Nordfront, 31.1.2013, https://www.nordfront.se/nu-skriver-vivar-egen-historia.smr (hämtad: 3.1.2021).

17

Syftet med serien ”Dagens datum” är även att ge en revisionistisk bild av andra världskriget som
stämmer överens med verkligheten bättre än den som den ”officiella historieskrivningen” erbjuder.
Ur NMR:s synvinkel var andra världskriget ett krig där tyskarna stred för den vita rasen och deras
förlust ledde till ”mångkultur och gruppvåldtäkter”. Läsarna på Nordfront uppmanas också att skicka
in egna artiklar för serien.41 Majoriteten av alla artiklarna som hör till källmaterialet för denna
avhandling hör till serien ”Dagens datum”. Vid närläsningen av källmaterialet blir det snabbt
uppenbart vilka delar av historien som anses förfalskad och vilka typer av frågor som man inom
NMR:s redaktion godkänner som sanning och väljer att delge sina läsare. Bland annat Tysklands
historia under 1900-talet och andra världskriget i sin helhet anses höra till den typ av historia som
vinnarna skrivit och som därför förfalskats, förvrängts eller nedtystats.
I NMR används begreppet ”officiell historieskrivning” då man avser historievetenskapen och forskningens olika alster och resultat. Eftersom rörelsen anser att det finns dolda agendor som styr
historievetenskapen, används begreppet för att på sätt och vis understryka att det finns en ”officiell”
sida av historien, och så finns det en riktig, sanningsenlig sida som NMR känner till. Jag har själv valt
att använda begreppet ”professionell” historieskrivning/forskning i min analys, dels för att
begreppet ”officiell” kan framstå som problematiskt i detta sammanhang, dels för att försöka skapa
tydlighet i när det är fråga om text producerad av NMR och när det är mina egna ord.
Artiklarna på Nordfront och Vastarinta är av varierande typ, längd och innehåll, men det går att
urskilja vissa återkommande teman. Till dessa hör texter med antiamerikanskt innehåll,
förintelseförnekelse, texter som presenterar olika aspekter kring nationalsocialismen och ideologins
historia, artiklar som behandlar andra världskrigets händelser och artiklar som berör
konspirationsteorin kring en världsjudendom eller judisk makt. Artiklar som presenterar olika
personer och deras livshistoria – alltså så kallade personporträtt – är den allra mest frekvent
förekommande artikeltypen. Därtill behandlas en mängd andra teman mindre frekvent. Hit hör till
exempel arkeologiska fynd, några olika företags historia, vissa band och deras musik, samt till
exempel mormonernas historia.

41

Vejdeland, ”Nu skriver vi vår egen historia!”, Nordfront, 31.1.2013, https://www.nordfront.se/nu-skriver-vi-varegen-historia.smr (hämtad: 3.1.2021).

18

Syftet med detta kapitel är att göra en kvalitativ analys av tre större temahelheter som är vanligt
förekommande inom NMR:s historieskrivning och som jag uppfattar att förklarar rörelsens
användning av och syn på historia. Dessa teman är judiskt inflytande, förintelseförnekelse och
antiamerikanism.
Att studera och förklara rörelsens tro på konspirationsteorin om judiskt inflytande anser jag att är
centralt för förståelsen av NMR:s historieskrivning, eftersom största delen av rörelsens historiebruk
bottnar i tron på denna konspirationsteori. Utan att förstå rörelsens uppfattning om judiskt
inflytande både i världen och på historievetenskapen blir det svårt att förstå varför och hur NMR
skriver historia.
Förintelseförnekelsen har jag valt att lyfta fram och analysera dels för att det är en så central del av
NMR:s ideologi, dels för att förnekelsen är ett bra exempel på hur NMR anser att det judiska
inflytandet över historieskrivningen fungerar i praktiken. Förintelseförnekelsen är även ett
illustrerande exempel på hur en rörelse som NMR angriper vissa delar av historien då den inte passar
in i den ideologiska övertygelsen.
Antiamerikanismen omfattar flera olika frågor; bland annat USA:s inflytande, de allierade och
diskussionen kring ”vinnarnas historia”. Antiamerikanismen förekommer i många olika
sammanhang i källmaterialet, och bidrar till förståelsen för orsakerna bakom NMR:s
historieskrivning. Kapitlet kring antiamerikanismen kan även bidra till en förståelse för varför NMR
anser att så mycket gått fel inom historieforskningen efter andra världskriget.
Ett syfte med detta kapitel är att analysen ska ge en förståelse för varför NMR skriver historia så
som de gör – genom att analysera tre för NMR grundläggande teman. I kapitlet strävar jag efter att
ge svar på forskningsfrågorna hur och varför NMR skriver historia; vilka frågor är centrala för
rörelsens historieskrivning och i vad grundar sig rörelsens vilja att skriva historia.

NMR:s syn på det judiska inflytandet i världen och på historieskrivningen
Det första temat jag vill lyfta fram är rörelsens uppfattning om att judar har stort inflytande i världen.
Denna uppfattning styr mycket av det material NMR producerar. Historiker Heléne Lööw skriver om
hur antisemitismen utgör fundamentet i den nationalsocialistiska ideologin – och så även inom
NMR. Kärnan i denna antisemitism är föreställningen om en judisk världskonspiration och om hur
19

historien varit ”en ödeskamp mellan judar och ’arier’”, menar Lööw. Hon påpekar också att
antisemitismen är djuprotad i samhället och har en så lång historia, att den kan vara svår att
upptäcka – antisemitiska stereotypier ses inte alltid som fördomar utan kan uppfattas som
sanningar – därför kan även de som inte egentligen uppfattar sig som fördomsfullt inställda till judar
ändå ge uttryck för antisemitiska åsikter.42
Den amerikanska historikern Deborah Lipstadt diskuterar i podcasten New Books in Jewish Studies
sin bok Antisemitism: Here and Now (2019) och lyfter upp de stereotypier kring judar som
antisemitismen bottnar i. Dessa stereotypier menar hon att grovt kan delas in i tre kategorier:
stereotypier kopplade till pengar och finans, till intellekt, eller till makt. Lipstadt menar att
antisemiter uppfattar det som att dessa tre element används på skadliga och onda sätt av judar mot
andra människor. Uppfattningen bottnar i en tro att judar saknar känslan av nationalism eller
patriotism gentemot sitt hemland, vilket gör dem lojala enbart mot sina gelikar och inte mot sina
landsmän. Lipstadt diskuterar även hur antisemitismen har olika uttryckssätt: allt från de
extremister som kan synas marscherande på gatan, till dem som inte medvetet är antisemitiska men
som på grund av okunskap uttrycker sig klumpigt. 43
Lipstadt berör också den så kallade ”replacement theory” (Heléne Lööw skriver kring samma tema
under begreppet ”folkutbyte”44), en teori som florerar i bland annat vit makt-kretsar och handlar
om hur vit kultur och vita människor håller på att ”bytas ut” mot människor av annan etnisk, kulturell
och religiös bakgrund. Enligt detta tankesätt pågår ett samordnat försök att trycka undan vita
människor och vit kultur från deras välförtjänta position som ”ledande” grupp i världen. Enligt
Lipstadt argumenterar företrädare för denna teori att färgade människor inte är intellektuellt
kapabla till att genomföra denna typ av utbyte av människor – det måste finnas någon form av aktör
som styr i bakgrunden. Lipstadt förklarar att det enligt teorin är judarna som finns i bakgrunden: de
anses vara vana att påverka i det fördolda, och utgående från de stereotypier antisemitismen bygger
på, har judar onda avsikter beträffande alla andra grupper av människor förutom andra judar.45

42

Heléne Lööw, ”Från den ’sionistiska ockupationsregimen’ till ’judisk makt’ – antisemitismen inom Nordiska
motståndsrörelsen”, Socialvetenskaplig tidskrift (2019:3–4), 224–229.
43
Deborah Lipstadt, “Deborah E. Lipstadt, ‘Antisemitism: Here and Now’ (Schocken, 2019)”, i podcasten New Books in
Jewish Studies, 28.3.2019 (hämtad: 21.2.2021).
44
Lööw, ”Från den ’sionistiska ockupationsregimen’ till ’judisk makt’, 233.
45
Lipstadt, New Books in Jewish Studies, 28.3.2019 (hämtad: 21.2.2021).

20

NMR:s syn på judiskt inflytande och judisk makt i världen stämmer väl överens med den beskrivning
Deborah Lipstadt ger av antisemitismen och den så kallade replacement theory. NMR beskyller
judarna för inblandning i en rad olika områden i samhället och även för att utgöra en form av
världsjudendom eller internationell judendom som styr och påverkar bakom kulisserna.
Uppfattningen inom rörelsen är att denna världsjudendom redan under mellankrigstiden hade
konspirerat mot Tyskland och att Hitler reagerade på detta, men denna reaktion menar NMR att i
efterhand avsiktligen tolkats som ”ren ondska och propaganda”. Ur NMR:s synvinkel var
Nazitysklands agerande mot det de kallar för ”de judiska krafterna” både motiverat och fullt
förståeligt.46
På NMR:s webbsidor beskylls judarna bland annat för att, trots integrationsförsök, ha vägrat
anpassa sig till det Ryska kejsardömet och därför terroriserat landet genom revolutionär
verksamhet, bombdåd och lönnmord redan ”långt innan det judiska maktövertagandet genom
februarirevolutionen 1917”.47 Bolsjevismen påstås av NMR varit judisk, och den av bolsjevikerna
genomförda revolutionen anses varit finansierad av judiska bankirer. Därmed var det egentligen en
judisk statskupp som skedde i Ryssland 1917 – men detta väljer judisk media att inte skriva om –
istället ”tjatar media sår i öronen om Hollywood-skapelsen ’Förintelsen’”, skriver Robin Palmblad på
Nordfront. Palmblad anser även att det låg judar bakom massmorden som genomfördes i Sovjet.48
Oula Silvennoinen, Marko Tikka och Aapo Roselius skriver i boken Suomalaiset fasistit – mustan
sarastuksen airuet (2016) om hur judarnas koppling till socialismen under 1800-talet och senare
bolsjevismen varit en konspirationsteori som gång på gång upprepats, tills den blivit en accepterad
sanning.49 NMR följer en liknande tendens i sina artiklar och upprepar samma typer av påståenden
kring judar, vilket troligen kan leda till att en läsare relativt snabbt uppfattar dessa som sanningar –
speciellt om hen inte läser andra källor för nyheter eller historiska artiklar.
Judisk maktutövning i Ryssland begränsas inte enbart till bolsjevismen och Sovjet, utan påstås av
NMR ha pågått i Ryssland även efter Sovjets fall. Boris Jeltsin anklagas för att ha varit en

46

Stig Roar Wangberg, ”Juutalaisten rooli”, Vastarinta, 25.4.2013, https://www.vastarinta.com/juutalaisten-rooli/
(hämtad 20.2.2021).
47
”Den judiska terrorn mot Tsar-Ryssland”, Nordfront, 23.7.2015, https://www.nordfront.se/den-judiska-terrorn-mottsar-ryssland.smr (hämtad: 20.1.2021).
48
Robin Palmblad, ”Juden som mördade ’minst 10 miljoner’ i Sovjet”, Nordfront, 11.10.2015,
https://www.nordfront.se/juden-som-mordade-minst-10-miljoner-i-sovjet.smr (hämtad: 20.2.2021).
49
Oula Silvennoinen & Marko Tikka & Aapo Roselius, Suomalaiset fasistit – mustan sarastuksen airuet (Helsingfors:
WSOY, 2016), 81.

21

”sionistlakej” som hindrade ryska nationalsocialister från att ta makten under 1990-talet – allt
medan västerländska massmedier och politiker ”naturligtvis hyllade Jeltsins grymheter”. 50 På
Nordfront berättar man även om hur ”en internationell jude” vid namn Roman Abramovich var den
som såg till att Vladimir Putin blev Jeltsins efterträdare. Abramovich, menar NMR, är en av Putins
närmaste ”bundsförvanter” och han lär ha hållit ”personliga intervjuer” med alla dem som kom att
bli en del av Putins kabinett. Då Dmitrij Medvedev valdes till president, ska detta enligt NMR ha
skett eftersom Putin frågat Abramovich vem som borde väljas, och då ska Abramovich ha
rekommenderat Medvedev.51
Att se begrepp som ”sionistlakej” användas på NMR:s sidor för att beskriva personer man anser att
samarbetar med judar är inte ovanligt. Heléne Lööw skriver om hur antisemiter redan länge använt
sig av ett slags kodspråk – ett speciellt ”antisemitiskt språkbruk” – som utvecklats under årtiondena
efter andra världskriget då antisemitiska åsikter inte kunde uttryckas inom politiken. Kodspråket
blev ett sätt att signalera åt andra ”invigda” antisemiter, och kunde till exempel handla om begrepp
som ”världssionismen”, ”dolda krafter” eller ”vissa intressen som står bakom medierna”.52
Silvennoinen, Tikka och Roselius diskuterar hur kodspråk redan användes bland fascister kopplade
till Lapporörelsen i Finland under mellankrigstiden, och att retoriken bland annat handlade om att
till exempel omskriva ”skjutsning”, ”misshandel” eller ”mord” till exempelvis ”finsk välvilja”.
Lapporörelsens brott kunde också beskrivas av dem själva med termer som ”äktfinsk humor”.53
Begreppen Silvennoinen, Tikka och Roselius lyfter fram påminner mycket om den sarkastiska ton
som ofta förekommer i NMR:s artiklar. Ord och begrepp kan omskrivas för att få en förlöjligande
eller nedvärderande andemening. På så sätt kan man omvandla etablerade vetenskapliga
uppfattningar till humor för sina läsare som man tänker sig att är invigda i den nationalsocialistiska
ideologin och som känner till sanningen om hur historien egentligen sett ut.
Judarna påstås även av NMR, i enlighet med vad Lipstadt skriver om replacement theory och Lööw
om folkutbyte, stå bakom mångkulturen i Norden. Judarna ses som lobbyister som stått i
bakgrunden och styrt politiken i ”den vita västvärlden” så att den blivit en ”mångkulturell
massinvandringspolitik” och samtidigt en ”destruktiv självmordspolitik”. Förklaringen till hur det
50

”Venäjä oli siirtyä kansalliseen sosialismiin”, Vastarinta, 2.4.2014, https://www.vastarinta.com/venaja-oli-siirtyakansalliseen-sosialismiin-1993/ (hämtad: 20.2.2021).
51
”Möt Roman Abramovich – juden som tillsatte Putin”, Nordfront, 24.2.2014, https://www.nordfront.se/mot-romanabramovich-juden-som-tillsatte-putin.smr (hämtad: 20.2.2021).
52
Lööw, ”Från den ’sionistiska ockupationsregimen’ till ’judisk makt’”, 230.
53
Silvennoinen & Tikka & Roselius, Suomalaiset fasistit, 454.

22

varit möjligt att genomföra denna politik utan att det väckt protester bland vita människor, menar
man i NMR att bottnar i hur judiskt ägd massmedia och underhållningsindustri aktivt hjärntvättat
de nordiska befolkningarna för sina syften. Mångkultur menar man att är en ideologi vars mål är att
förstöra vita länders befolkningar och byta ut dem mot en ”motbjudande och oharmonisk röra till
förmån för globalister”. NMR framhåller även att det är sionister som ligger bakom krigen i
Mellanöstern och de flyktingströmmar som kommit till Europa.54 Mångkulturen anses av NMR ha
fått många negativa följder för Norden, vilket bland annat framkommer då man på Nordfront skriver
om mordet på Elin Krantz som utfördes år 2010 i Sverige av en man med etiopiskt ursprung.55
Mordet beskrivs på Nordfront som ”Ett dåd i mångkulturens tecken som kom att beröra många”.56
År 2013 drabbades Husby i Stockholm av protester och oroligheter i form av bland annat
stenkastning mot polisen och bilbränder. Orsaken till att ungdomar gav sig ut på gatorna låg i en
händelse där polisen i samband med en husrannsakan skjutit en man som avlidit av sina skador.
Oroligheterna var ett sätt att visa missnöje mot det övervåld man uppfattade att polisen gjort sig
skyldig till.57 På Nordfront diskuterar man oroligheterna i Husby ett år senare, och lyfter då fram
invandring och mångkultur i en artikel med rubriken ”Invandrarkravallerna i Husby”. I detta
sammanhang får media en känga och beskylls av NMR för att anpassa sin rapportering kring
kravallerna för att inte öka på främlingsfientligheten. En journalist hade analyserat vilka riskerna är
och följderna kan bli beroende på hur media sköter rapporteringen kring händelserna i Husby –
något som NMR i sin artikel reagerar på och tolkar till att ”gammelmedia stod på invandrarnas sida”
och att journalisterna försökte hitta alternativa förklaringar till kravallerna istället för att skriva ut
att det beror på mångkultur.58 Några månader efter att man på Nordfront skrivit om Husby,
publiceras en artikel som berör ”de mångkulturella upploppen i Frankrike 2005”. I artikeln
konstateras att ”större och våldsamma upplopp blir allt vanligare i Europas mångkulturella länder”
och att det är typiskt att dessa upplopp startas av ”främlingar” och att de ”riktas mot den vita delen
54

”Juutalaiset, muslimit ja maahanmuutto”, Vastarinta, 22.3.2017, https://www.vastarinta.com/juutalaiset-muslimitja-maahanmuutto/ (hämtad: 21.2.2021).
55
Se till exempel: Sandra Divinyi, ”Mördade Elin Krantz – missköter sig i fängelset”, Göteborgsposten, 21.9.2017,
https://www.gp.se/nyheter/g%C3%B6teborg/m%C3%B6rdade-elin-krantz-missk%C3%B6ter-sig-i-f%C3%A4ngelset1.4656311 (hämtad: 22.2.2021).
56
”Mordet på Elin Krantz”, Nordfront, 26.9.2013, https://www.nordfront.se/s35mordet-pa-elin-krantzs35.smr
(hämtad: 22.2.2021).
57
Se till exempel: ”Man skjuten till döds av polis”, Sveriges radio, 14.5.2013, https://sverigesradio.se/artikel/5533042
(hämtad: 18.4.2021); ”Ytterligare en orolig natt i Husby”, Sveriges radio, 23.5.2013,
https://sverigesradio.se/artikel/5542665 (hämtad: 18.4.2021).
58
”Invandrarkravallerna i Husby”, Nordfront, 19.5.2014, https://www.nordfront.se/invandrarkravallerna-husby.smr
(hämtad 23.2.2021).

23

av befolkningen”. Artikeln avslutas med en mening som ringar in flera centrala poänger i NMR:s
ideologi och världsuppfattning:
Massinvandringen fortsätter och såväl förrädare i regering och riksdag som massmedia
fortsätter hävda att olika folkslag kan leva tillsammans i det mångkulturella
paradiset.59

Citatet illustrerar dels NMR:s uppfattning om att olika folkslag inte kan leva i samma länder, dels
uppfattningen om hur svenska politiker som sitter i riksdagen och regeringen har förrått folket och
låter massinvandringen pågå – helt i enlighet med teorin om folkutbyte. Heléne Lööw skriver om
begreppet ”folkförrädare” som används inom NMR och förklarar att rörelsen har en uppfattning om
att det pågår ett krig mellan judar och vita människor, men att det bland dessa vita finns dem som
”anses förgiftade av ’judisk mentalitet och moral’” 60 och därför arbetar för judiska intressen istället
för att stå upp för sitt eget folk. Politikerna som skribenten på Nordfront hänvisar till i citatet ovan
anses påverkade av detta judiska inflytande och låter därmed sitt land förstöras. Samma sak gäller
media som enligt NMR inte ger en sanningsenlig bild av mångkulturens följder utan istället håller
fast vid sin uppfattade invandringspositiva agenda.
Utöver Rysslands historia, mångkultur, folkutbyte och kravaller, anses judar enligt NMR ligga bakom
en rad andra händelser och fenomen i samhället. Till exempel lyfts judar fram som grundare av det
som på Vastarinta kallas för ”homorörelsen” som enligt skribenten grundats som en ”medveten
attack på samhällsmoralen”.61 Vidare ser NMR Winston Churchill som en person som blev
premiärminister i Storbritannien för att ”tjäna judiska intressen”62 och judar påstås även ligga
bakom grundandet av medborgarrättsorganisationen National Association for the Advancement of
Colored People (NAACP) för svarta i USA – en organisation som av NMR hävdas ha haft som mål att
ena svarta människor så att de effektivare skulle kunna kämpa mot de vita.63 Intressant är hur NMR
ser på det de kallar judisk makt: dessa makter uppfattas husera i det fördolda och påverka i
59

”Upploppen i Frankrike 2005”, Nordfront, 27.10.2013, https://www.nordfront.se/upploppen-i-frankrike-2005.smr
(hämtad: 23.2.2021).
60
Lööw, ”Från den ’sionistiska ockupationsregimen’ till ’judisk makt’”, 235.
61
”Magnus Hirschfeld ja homoliike”, Vastarinta, 8.6.2013, https://www.vastarinta.com/magnus-hirschfeld-jahomoliike/ (hämtad: 22.2.2021).
62
Se till exempel: ”Emma Goldman – anarkofeminismin perustaja”, Vastarinta, 5.8.2013,
https://www.vastarinta.com/emma-goldman-anarkofeminismin-perustaja/ (hämtad: 22.2.2021).
63
”Juutalaiset perustivat mustien etujärjestön USA:ssa”, Vastarinta, 29.1.2014,
https://www.vastarinta.com/juutalaiset-perustivat-mustien-etujarjeston-usassa/ (hämtad: 22.2.2021).

24

kulisserna, men samtidigt anser man sig med extrem tydlighet se hur judisk makt tar sig uttryck på
många olika områden i samhället.
Källmaterialet ger en tydlig bild av hur NMR uppfattar att det finns en judisk konspiration som styr
en rad olika fenomen i samhället. Denna uppfattning styr hur rörelsen ser på historieskrivningen och
-vetenskapen, och bidrar även till att rörelsen har ett så stort intresse i historia och i att själv
producera historiska artiklar. Eftersom NMR inte litar på att historiker skriver historia på ett korrekt
och sanningsenligt sätt, vill rörelsen själv bidra med sin egen tolkning av historiska händelser.

Förintelseförnekelsen
Förnekandet av förintelsen är ett ofta förekommande tema bland artiklarna både på Nordfront och
Vastarinta, och har en tydlig koppling till rörelsens uppfattning om en judisk konspiration i världen.
Förintelseförnekelsen är på många sätt central för rörelsen och deras historieskrivning och grundar
sig i den världsuppfattning som råder inom NMR.
Förnekelsen blir tydlig redan i de begrepp NMR använder om förintelsen. På Nordfront skriver man
så gott som alltid ”förintelsen” inom citationstecken, och kallar även händelsen för till exempel
”förintelsebluffen”, ”den groteska ’Förintelse’-bluffen” eller ”förintelsereligionen”. Andra uttryck
som används är bland annat ”den så kallade förintelsen” eller ”det påstådda folkmordet”. På finska
används exempelvis begreppet ”holokaustivalhe” (”förintelselögnen”).64 Genomgående på både
Nordfront och Vastarinta används alltså en retorik eller ton kring förintelsen som kan beskrivas som
nedvärderande, förlöjligande eller sarkastisk. Man klargör helt enkelt på båda webbplatserna att
förintelsen inte ägde rum och att det hela är en stor lögn som folk tror på som på en religion.
Tonfallet i artiklarna är ofta hånande, som om man utgår från en syn att de som ”tror på förintelsen”
inte är helt kloka medan de som anser att någon förintelse inte ägde rum, ser bortom fasaderna och
har uppfattat sanningen om hur det egentligen ligger till. Heléne Lööw menar att människor som
inte ifrågasätter förintelsen, av nationalsocialister kallas för ”förintelsemytologer” eller

64

Se till exempel: Robin Palmblad, ”Kristen amerikan angriper ”Förintelse”-bluffen”, Nordfront, 14.6.2015,
https://www.nordfront.se/kristen-amerikan-angriper-forintelse-bluffen.smr; ”’Förlåt mamma, jag hade fel om
Förintelsen’”, Nordfront, 18.6.2016, https://www.nordfront.se/forlat-mamma-jag-hade-fel-om-forintelsen.smr; Henrik
Pihlström, ”Förintelsen används för ’mind control’”, Nordfront, 27.1.2013, https://www.nordfront.se/forintelsenanvands-for-mind-control.smr; ”Holokaustivalhe: Riimuradio-lähetys ja aktivismia”, Vastarinta, 30.1.2016,
https://www.vastarinta.com/holokaustivalhe-riimuradio-lahetys-ja-nakyvaa-aktivismia/ (hämtad: 4.1.2021).

25

”förintelseanhängare”.65 Dessa begrepp används dock inte på Nordfront, i alla fall inte under de
undersökta åren från 2013 till 2017. Istället kallas de som är övertygade om att den professionella
historieskrivningen

kring

förintelsen

är

sanningsenlig,

för

till

exempel

”troende”,

”förintelsepredikarna” eller ”de rättroende”.66
Deborah Lipstadt har i sin forskning fokuserat på bland annat förintelseförnekelse, och hon var den
första som publicerade ett fullständigt verk kring temat år 1993 då hon utkom med boken Denying
the Holocaust: The Growing Assault on Truth and Memory.67 I boken förklarar Lipstadt bakgrunden
till varför nazister efter andra världskriget börjat förneka förintelsen. Enligt henne bottnar
förnekelsen i det faktum att fascismen, Hitler och nationalsocialismen fick ett så dåligt rykte i och
med andra världskrigets händelser. Detta medförde problem för dem som ansåg att Hitler var en
hjälte och att nationalsocialismen fortsättningsvis var ett fungerande politiskt system: omvärlden
hade börjat se på dessa personer med avsmak. Förnekelsen blev ett sätt att försöka övertyga
människor om att förintelsen är en myt – för om fallet var så, skulle det vara lättare att få folk att
uppfatta nationalsocialismen som ett fungerande politiskt alternativ.68 Lipstadt diskuterar hur det
bland förnekare av förintelsen finns ”ulvar i fårakläder” – personer som inte är öppet nazistiska och
som är verksamma inom den akademiska världen, men som har en revisionistisk inställning till andra
världskrigets historia. Dessa personer är ute efter att korrigera det de uppfattar är misstag i
historieskrivningen. Lipstadt konstaterar att steget från dessa revisionister till antisemitism, rasism
och hyllningar av Hitler, inte är långt. Hon menar att revisionisterna också är antisemiter och
rasister, men att de döljer dessa åsikter bakom en fasad av vad Lipstadt kallar rationell diskurs. Enligt
Lipstadt fungerar förintelseförnekelsen i korthet så, att lögner presenteras som vågade eller djärva
åsikter – för åsikter, till skillnad från lögner, kan inkluderas i en seriös diskussion. Då dessa åsikter
blivit en del av diskussionen, angriper förnekarna fakta.69

65

Lööw, Nazismen i Sverige 1980–1997, 321.
Magnus Svensson, ”’Förintelsen’ = religion”, Nordfront, 19.1.2015, https://www.nordfront.se/forintelsenreligion.smr (hämtad: 14.1.2021); ”Ett bemötande av Emerich Roths groteska bluffhistoria”, Nordfront, 6.6.2015,
https://www.nordfront.se/ett-bemotande-av-emerich-roths-groteska-bluffhistorier.smr (hämtad: 14.1.2021); Henrik
Pihlström, ”Förintelsen används för ’mind control’”, Nordfront, 27.1.2013, https://www.nordfront.se/forintelsenanvands-for-mind-control.smr (hämtad: 21.1.2021).
67
”Deborah E. Lipstadt”, Emory College of Arts and Sciences,
http://religion.emory.edu/home/people/faculty/lipstadt-deborah.html (hämtad: 20.2.2021).
68
Deborah Lipstadt: Denying the Holocaust – The Growing Assault on Truth and Memory (London: Penguin Books,
1993), 103.
69
Deborah Lipstadt, “Behind the lies of Holocaust denial”, 23.5.2017, Ted talk,
https://www.youtube.com/watch?v=0ztdofPc8Rw (hämtad 20.2.2021).
66

26

En av hörnstenarna i förintelseförnekelsen är tron att det är en del av den judiska konspirationen
som håller liv i minnet och myten kring förintelsen. Lipstadt förklarar varför förnekare uppfattar det
som att det är judarna själva som ligger bakom förintelsen: judarna anses helt enkelt vinna på att
hålla fast vid myten. Dels har Tyskland betalat skadestånd till offren för förintelsen, dels har judarna
fått staten Israel. Lipstadt påminner om att det inte i detta sammanhang spelar någon roll att
britterna redan långt innan andra världskrigets slut hade planer på en judisk stat i Mellanöstern.70
Oberoende av fakta är uppfattningen bland förnekare att Israel kom som ett tröstepris till judarna
efter krigets slut tack vare deras påståenden om förintelsen.
Professorn i medicin och den före detta rektorn för Helsingfors universitet Kari Raivio skriver i sin
bok Näytön paikka – Tutkimustiedon käyttö ja väärinkäyttö (2019) om konspirationsteorier och om
hur ”nedvärderandet av och föraktet inför vetenskap och fakta” har blivit allmänt förekommande.
Raivio menar att konspirationsteorier tilltalar människor som är missnöjda över samhället, dem som
styr och den egna situationen – och att det inte räcker med att presentera fakta för att motbevisa
en konspirationsteori och få människor att överge teorin.71 Raivios påpekande om hur
konspirationsteoriernas ursprung ligger i människors missnöje och hur fakta inte kan ändra på den
konspiratoriska övertygelsen, gäller även NMR:s förintelseförnekelse. Rörelsens medlemmar är
missnöjda med hur samhället ser ut idag och de ser Hitler som en person som försökte lösa
problemen med till exempel invandring innan de skulle gå för långt i Tyskland. Hitler uppfattas inom
NMR som en person som försökte ställa allt till rätta för det tyska folket – men att både historiker
och media smutskastat honom efter krigets slut. Fakta om förintelsen bortförklaras som osannolika
medan de egna bevis som presenteras på rörelsens hemsidor kan härstamma till och med från källor
rörelsen själv kontrollerar.
Precis som Heléne Lööw skriver i sin bok Nazismen i Sverige 1924–1979. Pionjärerna, partierna,
propagandan (2004), är en av de viktiga delarna av förnekelsen av förintelsen att ifrågasätta och
motbevisa att sex miljoner judar mördades. Det anses från NMR:s synvinkel relevant för ”de
förintelsetroendes trovärdighet” att den officiella dödssiffran verkligen stämmer. Precis som Lööw
skriver, finns det en vilja att reda ut dödssiffror för att genom att presentera annorlunda resultat än
de officiella, få fler att tvivla på förintelsen.72 Förnekare verkar även tänka sig, precis som Lööw

70

Lipstadt, New Books in Jewish Studies, 28.3.2019 (hämtad: 21.2.2021).
Kari Raivio, Näytön paikka – Tutkimustiedon käyttö ja väärinkäyttö (Helsingfors: Gaudeamus, 2019), 208–209.
72
Lööw, Nazismen i Sverige 1980–1997, 320–322.
71

27

menar då hon skriver om ”förintelsetroendes trovärdighet”, att det är av yttersta vikt för historiker,
medier och skolor att hålla fast vid exempelvis siffran sex miljoner – eftersom ifall ett annorlunda
resultat skulle komma fram så skulle de som är ”förintelsetroende” tappa ansiktet och kanske skulle
judarna inte betraktas som offer mer. En delorsak till att judarna anses ha makten i världen menar
man inom NMR att grundar sig i att människor har empati för judar på grund av det öde de gick till
mötes under andra världskriget. 73 För att inte denna tänkta maktbalans ska rubbas, uppfattar man
det inom NMR som att den så kallade ”förintelsemyten” måste hållas vid liv av judarna. Därför
verkar det också ur förintelseförnekarnas synvinkel logiskt att historiker och media, som anses på
olika sätt styras av judar, med alla medel håller fast vid de siffror man har.
Förintelsen beskrivs inte sällan som en myt eller en slags religion som folk blint tror på. På Nordfront
slår man fast att skolelever ”indoktrineras till att bli troende på Förintelse-religionen” – en religion
som saknar en gud men nog har ”en Satan, kallad Adolf Hitler”.74 Människor som tror att förintelsen
ägt rum menar man inom NMR att ha fått lära sig vad som hände judarna, och de har även fått lära
sig att en ”motvilja mot invandring är farligt” eftersom det kan leda till en ny förintelse. Samtidigt
som förintelsen av NMR beskrivs som en myt eller en religion, liknas den även vid ett vapen med
hjälp av vilket befolkningen (i detta fall i Sverige) kan kontrolleras på ett sådant sätt att inga
protester uppstår då hemlandet ”koloniseras och ödeläggs” av människor utifrån.75 Förintelsen
jämförs på Nordfront inte bara med en myt eller en religion, utan också med sagor:
Den så kallade förintelsen har fått rent mytiska proportioner – där godhet står mot
den totala ondskan, precis som i många sagoberättelser där kontrasterna är så skarpa
att sensmoralen inte går att ta miste på. Verkligheten ser däremot inte ut som den gör
i sagan. Det finns många hål i den officiella bilden av den så kallade förintelsen som
inte kan täckas upp av trovärdiga fakta men väl av innehåll från sagornas värld.76

73

Se till exempel: Stig Roar Wangberg: ”Juutalaisten rooli”, Vastarinta, 25.4.2013,
https://www.vastarinta.com/juutalaisten-rooli/ (hämtad: 9.11.2020).
74
Svensson, ”’Förintelsen’ = religion”, Nordfront, 19.1.2015, https://www.nordfront.se/forintelsen-religion.smr
(hämtad: 23.1.2021).
75
Henrik Pihlström, ”Förintelsen används för ’mind control’”, Nordfront, 27.1.2013,
https://www.nordfront.se/forintelsen-anvands-for-mind-control.smr (hämtad: 23.1.2021).
76
Pihlström, ”Förintelsen används för ’mind control’”, Nordfront, 27.1.2013, https://www.nordfront.se/forintelsenanvands-for-mind-control.smr (hämtad: 23.1.2021).

28

Då NMR diskuterar förintelsen, är det inte ovanligt att händelsen kontrasteras eller jämförs med
något annat. Det kan handla om att i artiklarna lyfta fram hur Stalin (och ”hans judiska medhjälpare”)
mördade mellan 10 och 20 miljoner i huvudsak kristna människor – och att fråga sig var
minnesmonument eller museer för dessa offer finns. Det kan också handla om att peka på hur
många som föll offer för Mao i Kina, och ställa en retorisk fråga kring om det finns ”ens en liten
minnesplatta över dem någonstans i världen?”. 77 En aspekt i förnekelsen verkar alltså bottna i en
känsla av att förintelsen av judar är något som uppmärksammats mer än andra folkmord, och att
det på något sätt är misstänksamt. Genom att gång på gång lyfta fram sin uppfattning om att andra
massmord inte fått lika mycket uppmärksamhet som förintelsen, försöker NMR skapa en allt
starkare känsla av misstänksamhet mot historieskrivningen och -vetenskapen bland sina läsare.
På Nordfront har man gjort en utredning kring ”Tio vanliga förintelsemyter” varav antalet judiska
offer utgör en av myterna. I artikeln slås det fast att det under andra världskriget fanns ”cirka 3
miljoner judar som levde i de områden som kommit att ockuperas av Tredje riket”, och att den
Västtyska regeringen i en rapport från 30 juni 1965 meddelat att ”cirka 3 375 000 ’överlevare’ hade
ansökt om ’överlevarpensioner’”. Enligt Nordfronts artikel går det inte ihop att man gasat ihjäl sex
miljoner judar, då det enligt skribenten (namnet på skribenten framkommer inte, artikeln är
publicerad av redaktionen för Nordfront) enbart levde tre miljoner judar i de områden som Tredje
riket kontrollerade. En annan aspekt i förnekelsen, som också har med den judiska dödssiffran att
göra, är diskussionen kring siffran sex. På Nordfront skriver man:
Att just siffran sex (som i sex miljoner) är så viktig beror på att den härrör från judisk
religion och en religiös profetia. Faktum är att referenser till ”6 000 000 judar” – inte
sällan under hot om ”utrotning” – återkommer i mängder av judiska källor långt innan
den påstådda förintelsen.78

Genom att på olika sätt angripa förintelsens dödssiffror försöker man med alla medel skapa tvivel
hos sina läsare. I citatet ovan hänvisas till religiösa källor som påstås tala om en förintelse av sex
miljoner judar innan andra världskriget, vilket av NMR ses som en orsak till att historiker måste hålla

77

Svensson, ”’Förintelsen’ = religion”, Nordfront, 19.1.2015, https://www.nordfront.se/forintelsen-religion.smr
(hämtad: 23.1.2021).
78
”Tio vanliga förintelsemyter”, Nordfront, 27.1.2016, https://www.nordfront.se/tio-vanliga-forintelsemyter.smr
(hämtad: 4.1.2021).

29

fast vid de dödssiffror som finns från förintelsen. Eftersom historieskrivningen ses som judiskt styrd,
verkar det antagligen logiskt ur NMR:s synvinkel att judiska krafter skulle se till att profetian uppfylls.
Kritiken mot förintelsen och hånandet av dem som är övertygade om att förintelsen verkligen ägt
rum är alltså tydligt och ofta förekommande i NMR:s material. Därför är det lite förvånande att den
norska nationalsocialisten Bjørn Østring (1917–2012),79 som var övertygad om att förintelsen
genomfördes, ändå betraktas som en ”krigshjälte” i nationalsocialistiska kretsar. Förvånande är
även att man på Nordfront väljer att skriva en längre artikel om honom och hans kopplingar till
exempelvis Vidkun Quisling under andra världskriget. Østrings övertygelse kring förintelsen
framkommer i slutet av texten och förklaras på följande sätt: ”Østring förstod sig dock inte helt på
den tyska politiken. Han förstod inte den tyska inställningen till judarna, trodde på ’förintelsen’ och
trodde att Tyskland skulle fortsätta ockupera Norge efter kriget.”80 Man valde alltså att lyfta fram
berättelsen om Østring på Nordfront, trots att hans tankesätt inte helt passade in i det
nationalsocialistiska narrativet. Intressant är även att man som nationalsocialist tydligen kan
”komma undan” med att tro på förintelsen – förklaringen är helt enkelt bara att man inte förstått
sig på den tyska politiken.
Övertygelsen om att det inte finns några som helst bevis för att någon förintelse på judar under
andra världskriget ägt rum och att det inte heller får förekomma någon forskning eller debatt kring
förintelsen är några av hörnstenarna i förnekelsen. Till exempel kan förintelsen jämföras med det
skribenten Magnus Svensson på Nordfront kallar för ”förintelsen på tyskar efter andra världskriget”,
där några argument som framförs är att det handlar om ett av de allierade planerat och avsiktligt
iscensatt folkmord på tyskar efter kriget, och att det är ”helt belagt med dokument, filmer och bilder
till skillnad från det påstådda judiska folkmordet”.81 Förintelsen jämförs också med folkmordet i
Kambodja, då ur den synvinkeln att massmorden Röda Khmererna genomförde – till skillnad från
förintelsen – faktiskt går att bevisa. Henrik Pihlström, en återkommande skribent för Nordfront,
skriver efter sitt besök i Kambodja:

79

”Bjørn Østring”, Lokalhistoriewiki.no, https://lokalhistoriewiki.no/wiki/Bj%C3%B8rn_%C3%98string (hämtad
4.1.2021).
80
”Bjørn Østring – den norske NS-veteranen”, Nordfront, 23.9.2016, https://www.nordfront.se/bjorn-ostring-dennorske-ns-veteranen.smr (hämtad: 4.1.2021).
81
”’Förintelsen’ = religion”, Nordfront, 19.1.2015, https://www.nordfront.se/forintelsen-religion.smr (hämtad:
23.1.2021).

30

Här har vi ett folkmord som är konkret med tydlig teknisk bevisning. [...] Folkmordet
skulle framförallt riskera att vrida perspektiven på vad det egentligen var som skedde
i Tredje Rikets koncentrationsläger. Kambodjas massgravar med skelett, väl
genomförda tekniska undersökningar och dokumentation saknar motsvarighet i någon
av de tyska koncentrationslägren – är det inte underligt?82

Ett annat argument som framförs för att bevisa att förintelsen har någon form av skyddad ställning
och inte får ifrågasättas, är hur antalet tyskar som dödades av allierade är omtvistat – och att detta
är ett bevis för att ”alla förintelser utom just den påstådda judiska förintelsen” får både debatteras
och undersökas.83 Förintelsen av judar presenteras från NMR:s sida som något så ”heligt” att
forskare helt enkelt inte får studera den eller ifrågasätta dödssiffror. Jämförelsen med debatten
kring hur många tyskar som dog i slutet av kriget är ett sätt att dels skifta fokus, dels att understryka
hur andra historiska händelser än förintelsen är öppna för olika uppfattningar och debatt. Då man
inom NMR har en annorlunda uppfattning kring händelseförloppet under andra världskriget, finns
viljan att lyfta upp dessa perspektiv till diskussion. Eftersom många av rörelsens påståenden saknar
vetenskaplig grund och hållbara bevis, diskuteras inte dessa på samma sätt som forskning i vanliga
fall diskuteras. Detta upplevs från NMR:s sida som att rörelsens uppfattning om verkligheten sopas
under mattan och tystas ner. Deborah Lipstadt menar dock att förintelsen är ett tema som
fortsättningsvis debatteras och delar åsikterna bland forskare. Debatterna handlar enligt henne inte
om att ifrågasätta ifall förintelsen ägde rum, utan till exempel om frågan ifall något annat land än
Tyskland skulle ha kunnat genomföra en liknande förintelse eller kring frågan om vad Hitlers verkliga
motiv för förintelsen var. Enligt Lipstadt förekommer det till och med debatt mellan forskare kring
den fråga som kunde ses som den kanske mest centrala i NMR:s förintelseförnekelse: de judiska
dödssiffrorna.84 Den amerikanska historikern Lynn Hunt är inne på samma linje som Lipstadt i sin
bok History: why it matters (2018): trots att ingen seriös akademiker ifrågasätter förintelsens
genomförande, förekommer nog skilda åsikter och debatter bland historiker kring på vilket sätt
förintelsen bäst kan förstås.85

82

Henrik Pihlström, ”Kommunismens brott”, Nordfront, 22.12.2014, https://www.nordfront.se/kommunismensbrott.smr (hämtad: 21.2.2021).
83
”’Förintelsen’ = religion”, Nordfront, 19.1.2015, https://www.nordfront.se/forintelsen-religion.smr (hämtad:
23.1.2021).
84
Lipstadt, New Books in Jewish Studies, 28.3.2019 (hämtad: 21.2.2021).
85
Lynn Hunt, History: Why it matters (Cambridge: Polity Press, 2018), 6.

31

Historikern Malin Karlsson delar in förnekelsen av folkmord i två kategorier: ”hard denial” (hård,
absolut förnekelse) och ”soft denial” (mindre absolut förnekelse). Karlsson menar att argument som
totalt förnekar att förintelsen ägt rum, som beskriver det hela som en myt eller som hävdar att
tyskarna bara deporterade judar, är exempel på absolut förnekelse. Argument som angriper och
ifrågasätter exempelvis överlevares berättelser, dödssiffror eller förklarar hur förintelsen var ett sätt
för judarna att komma åt Israel, är exempel på mjukare och mindre absolut förnekelse.86 Hos NMR
återfinns båda typerna av argument: både argument som beskriver förintelsen som en myt och som
menar att det aldrig fattades några beslut om att döda judar, och argument som går in på detaljnivå
och diskuterar exempelvis dödssiffror. Det är intressant att se hur de båda typerna av förnekelse
kan förekomma inom samma rörelse, då det Karlsson kallar för ”soft denial” på sätt och vis utgår
från att förintelsen ägt rum men inte riktigt på det sätt historieskrivningen påvisar. Karlsson
konstaterar, att syftet bakom användandet av denna typ av mjukare förnekelse har att göra med
viljan att hitta någon fakta som inte stämmer. Uppfattningen är att ifall man lyckas motbevisa ens
en detalj i historieskrivningen kring förintelsen, så skulle hela historien kunna förkastas som falsk.87
Enligt min bedömning är detta vad NMR i huvudsak strävar till i sin förnekelse.
Förnekandet av förintelsen är ett konkret sätt genom vilket NMR försöker rentvå
nationalsocialismen och Hitlers namn samt få fler människor att stöda ideologin. Deborah Lipstadt
menar att logiken hos förnekarna är den, att judarna uppfunnit förintelsen för att dels få skadestånd
av Tyskland, dels för att få ett eget land – Israel.88 Trots att logiken är liknande inom NMR, så betonas
Israel som det egna landet för judar inte speciellt mycket, utan istället fokuserar man på argument
kring empatikänslor gentemot judar. Tanken är att judarna själva ligger bakom berättelserna om
förintelsen och har genom dessa fått empati av omvärlden. Denna empati har, enligt hur man ser
på det inom NMR, gjort det lättare för judar att uppnå olika maktpositioner i världen. I NMR tänker
man sig att det är på grund av empatin och någon form av kollektiv skuldkänsla för andra
världskrigets händelser som judar inte får kritiseras och att judarna därför kan styra västvärlden.

86

Maria Karlsson, Cultures of denial: comparing Holocaust and Armenian genocide denial (Lund: Department of
History, Lund University 2015), 111–122; 190–192.
87
Karlsson, Cultures of denial, 122.
88
Lipstadt, “Behind the lies of Holocaust denial”, 23.5.2017, Ted talk,
https://www.youtube.com/watch?v=0ztdofPc8Rw (hämtad: 20.2.2021).

32

Rörelsens antiamerikanism
Ett tredje ofta förekommande tema som bidrar till att öka förståelsen för NMR:s historieskrivning,
är olika typer av antiamerikanism. Begreppet antiamerikanism har en lång historia och är både
mångfacetterat och omdiskuterat. Historikern Martin Alm konstaterar i sin essärecension
”Amerikaner och anti-amerikaner. Sex studier av anti-amerikanismen – en forskningsöversikt”
(2009) att begreppet i olika sammanhang definierats på olika sätt. Definitionerna kan variera från
”en systematisk fientlighet mot Amerika och allt som Amerika stått för eller uppfattats stå för” – till
att avse alla olika typer och nivåer av kritik riktad mot USA.89 Max Paul Friedman, historiker vid
American University, är inne på samma linje i boken Rethinking Anti-Americanism: The History of an
Exceptional Concept in American Foreign Relations (2012), där även han konstaterar att begreppet
definierats på många olika sätt: till exempel som en ideologi, som en kulturell fördom, eller som en
neurotisk avundsjuka över amerikansk framgång. Han påpekar att de flesta forskare är överens om
att kritik mot USA inte per automatik är antiamerikanism – för att vara det krävs att fientlighet riktas
specifikt mot USA mer än mot andra länder, och att fientligheten gäller USA generellt eller
åtminstone riktar sig mot de flesta aspekter av USA som land. Friedman påpekar även att
utlänningar går från kritik till antiamerikanism då de är ”orättvist selektiva” i hur de fokuserar på
brister hos just USA i jämförelse med brister hos andra samhällen – speciellt sitt eget.90
Orsaken till att jag valt att använda begreppet antiamerikanism i avhandlingen, grundar sig i en vilja
att försöka ringa in NMR:s inställning till USA på ett fungerande sätt. Rörelsens negativa inställning
bottnar i ett motstånd mot flera olika aspekter av USA: den amerikanska demokratin, kapitalismen,
landets inflytande i världen, de militära operationerna, operationer som NMR anser att ha omfattat
krigsbrott vilka USA:s soldater borde ha blivit dömda för, USA som en del av de allierade och
Tysklands fiende under andra världskriget – för att nämna några. Dessutom anser man inom NMR
att USA på många sätt styrs av judar som redan under lång tid till exempel kunnat påverka
presidentämbetet, och att Hollywood styrs av judar som genom underhållningsindustrin influerar
även andra länder än USA. Hatet mot USA är inte riktat mot ”vanliga” (vita) amerikaner, utan mer
mot ”etablissemanget” som man inom rörelsen uppfattar att har makten och kontrollen i hemlandet

89

Martin Alm, ”Amerikaner och anti-amerikaner. Sex studier av anti-amerikanismen – en forskningsöversikt”,
Tidskriften Scandia (2009:1), 113.
90
Max Paul Freidman, Rethinking Anti-Americanism: The History of an Exceptional Concept in American Foreign
Relations (Cambridge: Cambridge University Press, 2012), 5–7.

33

och inflytandet i världen. Vita amerikaner visar man däremot stöd för från NMR:s sida, och det finns
flera exempel på rörelsens hemsidor där man hänvisar till både ”antifascistiska” och ”antivita”
krafter som på olika sätt förtrycker vita människor i USA. Till exempel efter demonstrationen i
Charlottesville 2017 rapporterades på Nordfront:
Sedan tusentals vita amerikaner slöt samman för att protestera mot avlägsnandet av
en staty föreställande general Robert E Lee i Charlottesville tidigare denna månad har
antivita krafter blivit allt mer desperata i sin kamp att riva ned statyer föreställande
hjältar från det amerikanska inbördeskriget.91

NMR är även mycket kritiskt inställd till USA:s inblandning i olika konflikter i världen. I artiklar som
behandlar Irakkriget kallas USA exempelvis för ”de självutnämnda ’befriarna’ och demokratins
korstågsriddare”, samt för förtryckare av befolkningen i Irak. När kriget i Irak tog slut 2011 menar
man på Nordfront att ”Då hade landet ’demokratiserats’ genom att ett nytt styre, mer vänligt
inställd till den sionistiska-kapitalistiska världsordningen, hade installerats”.92 USA ses av NMR som
vad man kunde kalla för en hycklare – som kräver att andra länder följder de demokratiska systemen
och reglerna beträffande mänskliga rättigheter – men som inte själv är så noga med att hållas inom
gränserna. Samtidigt ses USA:s påverkan på andra länder som ett sätt för judar att sprida sitt
inflytande och sin kontroll i världen. Begreppet antiamerikanism anser jag att är passande för att
beskriva NMR:s inställning till USA, eftersom fientligheten och kritiken rörelsen ger uttryck för
väldigt långt följer Friedmans beskrivning: den riktar sig mer mot USA än mot andra länder och den
riktar sig generellt mot USA (med undantag för främst vita amerikanerna utanför
”etablissemanget”). Förutom USA är det egentligen bara Storbritannien som får liknande kritik – då
gällande landets handlade som en av de allierade – men fientligheten mot Storbritannien är inte alls
lika ofta förekommande i källmaterialet.
Ett flera gånger förekommande tema på NMR:s sidor är frågan om hurdana krigsbrott eller
övergrepp USA och de övriga allierade gjort sig skyldig till under andra världskriget. Inom NMR finns
en uppfattning om att massmedia och den officiella historieskrivningen inte lyft fram de mörka
sidorna hos de länder som kan betraktas som Tysklands fiender under kriget. Därför finns det inom

91

”Son till mångmiljonärer försökte spränga staty av sydstatsmajor”, Nordfront, 24.8.2017,
https://www.nordfront.se/son-till-mangmiljonarer-forsokte-spranga-staty-av-sydstatsmajor.smr (hämtad: 15.3.2021).
92
”Hadithamassakern”, Nordfront, 19.11.2017, https://www.nordfront.se/hadithamassakern.smr (hämtad: 2.2.2021).

34

rörelsen en vilja att berätta om de händelser där man uppfattar att de allierade begått olika typer
av övergrepp eller krigsbrott. Typiskt är till exempel att de bombningar som riktades mot de tyska
städerna under andra världskriget på Nordfront beskrivs som ”de allierades terrorbombningar” eller
”moralbombningar”. Dessa bombningar kallar man även ”folkmord” och ”’de goda krafternas’ slakt
på miljoner och åter miljoner civila människor”.93 Viljan att lyfta fram denna typ av händelser
bottnar i en känsla av att Tyskland och tyskarna blivit orättvist behandlade under och efter
världskrigen, och att det finns många handlingar som de allierade borde ha blivit dömda för, likt
tyskarna blev i Nürnberg. En av dem som man inom NMR anser vara en ”notorisk krigsförbrytare”
som aldrig dömdes, är Winston Churchill.94
Ett beskrivande exempel på hur retoriken kring de allierade ser ut, hittas på Nordfront i en artikel
med rubriken ”De allierades ockupation av Island – och det folkliga motståndet” (7 juli 2016) som
beskriver en situation där först brittiska och sedan amerikanska trupper ockuperat Island under
andra världskriget. Uppfattningen från NMR:s sida är att det ”oftast inte framgår i historieböckerna”
att Island ockuperades – och att än mindre har det skrivits om ”de allierade soldaternas förhållande
till den isländska civilbefolkningen”. På Nordfront vill man belysa alla de övergrepp som amerikanska
soldater begick mot den isländska civilbefolkningen och i artikeln bifogas ett utdrag ur Bertrand M.
Roehners studie Relations between Allied Forces and the Population of Iceland (2009),95 där dessa
övergrepp listas. Övergreppen beskriver man med sarkastisk ton på Nordfront som ”de goda
demokratiska krafternas övergrepp”,96 vilket är ett väldigt typiskt sätt för NMR att beskriva de
allierade med USA i spetsen. Demokratiska länder uppfattas av NMR vara länder som ses som goda
i världen, eller som själva beskriver sig som goda just på grund av sitt demokratiska styre. I NMR:s
kretsar ser man inte demokrati som något automatiskt gott eller fungerande samhällssystem värt
att följa – tvärtom.

93

Se till exempel: ”Rikstäckande aktion i Norge: ’Vi glömmer aldrig!’”, Nordfront, 17.2.2016,
https://www.nordfront.se/slaget-vid-fraustadt.smr; ”’En stad dör’: Bombningen av Pforzheim”, Nordfront 23.2.2016,
https://www.nordfront.se/en-stad-dor-bombningen-av-pforzheim.smr; ”De allierade terrorbombar Köln”, Nordfront,
30.5.2013, https://www.nordfront.se/de-allierade-terrorbombar-koln.smr; ”Vi får aldrig glömma!”, Nordfront,
27.1.2015, https://www.nordfront.se/vi-far-aldrig-glomma.smr (hämtade: 4.12.2020).
94
”Allierad senapsgas över Bari – tusen civila dör”, Nordfront, 2.12.2017), https://www.nordfront.se/allieradsenapsgas-over-bari-tusen-civila-dor.smr (hämtad 20.1.2021.
95
Studien som hänvisas till kan hittas på Bertrand M. Roehner, Relations between Allied Forces and the Population of
Iceland, 2009, https://www.lpthe.jussieu.fr/~roehner/oci.pdf (hämtad: 19.2.2021).
96
”De allierades ockupation av Island – och det folkliga motståndet”, Nordfront, 7.7.2016,
https://www.nordfront.se/de-allierades-ockupation-av-island-och-det-folkliga-motstandet.smr (hämtad: 4.1.2021).

35

USA:s roll i andra världskriget och ställning överlag, ifrågasätts av NMR också genom att man på
Nordfront skriver om de fångläger USA hade för japaner på amerikanska västkusten under krigsåren
i artikeln ”Inget unikt med de tyska koncentrationslägren” (27 januari 2015). Dessutom påpekar man
att USA hade raslagar och segregation fram till 1967 – ”22 år efter Hitlers död”.97 Jag tolkar det som
att man genom att peka på de orättvisor och hemskheter USA utsatt människor för baserat på deras
etnicitet, vill visa att Tyskland inte var sämre eller värre än USA, och att USA inte är så oskyldigt som
man i NMR anser att historieskrivningen påstår. Att lyfta fram segregationen i USA och jämföra eller
kontrastera det med Hitler är ett försök att påvisa hur en liknande politik fördes i USA som i Tyskland
– men ur NMR:s synvinkel är det enbart Tyskland som fått kritik för sin politik. Intressant är dock
hur en sådan jämförelse på sätt och vis tyder på att man i NMR just i detta sammanhang accepterar
den professionella historieskrivningens bild av Hitler och hurdan segregerande politik som fördes i
det nationalsocialistiska Tyskland – något som i vanliga fall försvaras eller stämplas som lögn av
NMR. Med tanke på NMR:s ideologiska bakgrund och retorik över lag, har avsikten knappast varit
att acceptera den professionella historieskrivningen i sin jämförelse mellan tysk och amerikansk
politik, utan snarare att påpeka hur det världen anser är inhuman, nazistisk politik i Tyskland, inte
fått kritik i samma utsträckning då liknande politik förekommit i USA.
De allierades handlande under andra världskriget beskrivs även som en medveten slakt på civila ”i
’demokratins’ namn”. I samband med minnesdagen för förintelsens offer år 2015, reagerade man i
NMR och skrev på Nordfront:
Idag organiserar massmedia en massiv propagandakampanj för att få oss att minnas
den påstådda ”förintelsen” på sex miljoner judar. Samtidigt vill dessa propagandister
att vi ska glömma de övergrepp som skedde mot civila tyskar, japaner, fransmän,
italienare, men också exempelvis norrmän och danskar under kriget. Civila slaktades
medvetet i ”demokratins” namn och i flera fall var de som hetsade värst just judar.
Överlevare till de allierades övergrepp kommer aldrig få sitta i en TV-soffa och snyfta
eftersom de skulle kunna påminna människor om att de som vann andra världskriget
– desamma krafter som senare påtvingat oss mångkulturen och massinvandringen –
var de värsta krigsförbrytarna.98
97

”’Inget unikt med de tyska koncentrationslägren’”, Nordfront, 27.1.2015, https://www.nordfront.se/inget-uniktmed-de-tyska-koncentrationslagren.smr (hämtad 4.12.2020).
98
”Vi får aldrig glömma!”, Nordfront, 27.1.2015, https://www.nordfront.se/vi-far-aldrig-glomma.smr (hämtad:
4.1.2021).

36

Förintelseoffrens minnesdag den 27 januari leder mer eller mindre utan undantag varje år till
reaktioner på NMR:s webbplatser. Precis som i citatet ovan, är i regel det gemensamma temat för
dessa reaktioner hur det ordnas en ”massiv propagandakampanj” från medias sida då minnesdagen
diskuteras och hur ”de värsta krigsförbrytarna” – alltså de allierade – kommit undan utan någon
skuld för andra världskriget. Demokrati som samhällssystem verkar ses som en ursäkt för krigsbrott
och som med så mycket annat – som till exempel med banker, media och underhållning – anses det
i NMR:s kretsar finnas judiska krafter i bakgrunden även för de allierades krigsbrott mot civila.
I grund och botten är alltså NMR väldigt negativt inställd till inte bara medier, utan även till den
professionella, akademiska historieskrivningen. Övertygelsen är att det är judar och personer som
är vänligt inställda till judar,99 som i bakgrunden styr det som skrivs och på så sätt även påverkar
den

allmänna

opinionen

om

till

exempel

förintelsen.

Denna

misstänksamhet

mot

historieskrivningen och historikers förmåga att skriva om historien ”så som den egentligen sett ut”,
verkar vara starkt kopplad till främst hur nationalsocialismen, Hitler och Tyskland behandlades
under och efter andra världskriget både inom historieskrivning och i övrigt. Exempelvis lyfter man
på Nordfront fram det som man kallar för ”de allierades terrorbombningar” av bland annat staden
Dresden, eftersom man anser att ”dessa ohyggliga händelser både är förbisedda och nedtystade”
och att man därför känner sig förpliktigad att utbilda folket om dem. I artikeln om Dresden citeras
en läsarkommentar: ”Jag är chockad över vad jag har läst. Varför har vi inte lärt oss något om detta
i skolan?”.100 Bombningen av Dresden är dock inte någon direkt nedtystad händelse, och även om
den kanske inte lyfts fram på historielektionerna i skolorna, så har händelsen både diskuterats och
problematiserats också utanför strikt akademiska kretsar.101
Ett annat exempel på hur man tänker sig att professionell historieskrivning inte är sanningsenlig,
framkommer i artikeln ”Rudolf Hess dör under mystiska omständigheter” som publicerades på
Nordfront 17 augusti 2016. I texten diskuteras hur ”det ligger nära till hands” att den officiella
historieskrivningen kring bland annat Hess ensamflygning till Storbritannien ”inte stämmer överens

99

Se till exempel: ”Judisk fräckhet om mediekontroll”, Nordfront, 29.9.2017, https://www.nordfront.se/judiskfrackhet-om-mediekontroll.smr (hämtad: 24.1.2021).
100
”Rikstäckande aktion i Norge: ’Vi glömmer aldrig!’”, Nordfront, 17.2.2016, https://www.nordfront.se/rikstackandeaktion-vi-glommer-aldrig.smr (hämtad: 13.1.2021).
101
Se till exempel: ”När Tyskland brann – bombningen av Dresden 1945”, Sveriges Radio: Vetenskapsradion Historia,
11.2.2020, https://sverigesradio.se/avsnitt/1442151 (hämtad: 14.1.2021)

37

med verkligheten och att det finns ett intresse från segrarmakterna att det ska förbli så”. 102
Uppfattningen är alltså att de länder som segrade i andra världskriget har kunnat påverka
historieskrivningen till den grad att ”sanningen” kunnat tystas ner sedan krigets slut. Journalisten
Tobias Svanelid diskuterar tillsammans med professor emeritus i nordamerikastudier Erik Åsard i
Vetenskapsradion Historia: ”När Hess flög till Skottland” (Sveriges radio, 11 maj 2016) teorierna
kring Hess, hur det finns ”berättigade frågor” kring honom och hur det uppkommit
konspirationsteorier kring flygningen han gjorde under kriget. För nynazisterna har Hess kommit att
bli en symbol för ”den riktiga, goda nationalsocialismen”, menar Eva Kingsepp, doktor i medie- och
kommunikationsvetenskap, i Vetenskapsradions avsnitt. Detta eftersom Hess flygning ägde rum
innan förintelsen kommit igång på allvar, och för att Hess enligt egen utsago ville nå fred i kriget.103
Inom NMR råder alltså en uppfattning om att historieskrivningen efter andra världskriget varit
förvriden: vissa saker, som inte behagar de västerländska demokratierna med USA i spetsen, tystas
ner. Samtidigt anser man inom NMR att USA och flera andra länder i västvärlden lyfts upp som någon
form av goda krafter i världen, eftersom de är demokratiska och dessutom kräver att andra länder
ska vara det. Genom sina artiklar vill man nyansera den bild av historien kring kriget som man anser
att är allmänt rådande men felaktig. Synen på vem som egentligen var de skyldiga till att andra
världskriget bröt ut skiljer sig drastiskt från den allmänna uppfattningen om Hitlers och Tysklands
roll i krigsutbrottet. Enligt NMR var det egentligen ”krigshetsarna från den allierade sidan” som
inledde kriget den 3 september 1939, då Storbritannien och Frankrike förklarade Tyskland krig. Om
inte de allierade ”krigshetsarna” hade inlett kriget, skulle det antagligen inte ha blivit något andra
världskrig, skriver man på Nordfront.104 Uppfattningen inom NMR verkar alltså inte enbart bottna i
övertygelsen om att ”den officiella historieskrivningen” är full av direkta lögner, men även i att
historiker fokuserat på fel saker och att media ger spaltutrymme åt en allmän övertygelse kring
historiska händelser som inte egentligen stämmer överens med verkligheten.

102

”Rudolf Hess dör under mystiska omständigheter”, Nordfront, 17.8.2016, https://www.nordfront.se/rudolf-hessdor-under-mystiska-omstandigheter.smr (hämtad: 14.11.2020).
103
”När Hess flög till Skottland”, Sveriges radio: Vetenskapsradion Historia, 11.5.2016,
https://sverigesradio.se/avsnitt/718092 (hämtad: 15.1.2021).
104
”Vi får aldrig glömma!”, Nordfront, 27.1.2015, https://www.nordfront.se/vi-far-aldrig-glomma.smr (hämtad:
4.1.2021).

38

4 NMR:s vilja att ändra narrativ och skifta fokus i historieskrivningen
Mycket av NMR:s historieskrivning kan beskrivas som revisionistisk och som ifrågasättande av
professionell historieforskning (vilken inom NMR kallas för den ”officiella historieskrivningen”). Den
nationalsocialistiska ideologin och den konspiratoriska synen på världen och judarnas position i den
står i centrum för rörelsens historieskrivning. I kapitel tre presenterade jag några bredare
temahelheter som förklarar varför NMR skriver historia som de gör och vilka deras centrala
uppfattningar kring historia är – uppfattningar som påverkar mycket av deras övriga
historieskrivning. I detta kapitel diskuterar jag några mer specifika teman kring vilka rörelsen
försöker utmana eller förändra rådande narrativ och i stället erbjuda sina egna. Därtill diskuterar jag
paradoxen kring NMR:s användning av källor i sin historieskrivning. Forskningsfrågorna jag söker
svar på är på vilket sätt NMR försöker förändra narrativ och skifta fokus från den professionella
historieskrivningens slutsatser samt på vilket sätt källor används i rörelsens historieskrivning.

Rörelsens syn på ”nedtystad historia” och paradoxen i användningen av källor
I flera av artiklarna på både Vastarinta och Nordfront framkommer uppfattningen om att det finns
många historiska händelser som människor idag inte känner till. Orsaken till detta menar man
vanligen inom NMR att beror på media eller historiker som ljuger eller tystar ner saker. Många av
de frågor man i NMR:s artiklar hävdar att det inte skrivs om, är dock händelser som man med en
enkel sökning hittar information om både akademiskt och på ett mer allmänt plan. Jag undrar om
inte en del av förklaringen till denna uppfattning hos NMR ligger i vad man uppfattar ha lärt sig i
skolan. Till exempel i samband med artikeln kring hur de allierade bombade staden Dresden, lyftes
i texten upp ett citat ur en läsarkommentar: ”Jag är chockad över vad jag har läst. Varför har vi inte
lärt oss något om detta i skolan?”. 105 Det faktum att ett sådant citat lyfts fram i själva artikeln
antyder att man på Nordfront fäst vikt vid budskapet i läsarens kommentar, vilken i sin tur pekar på
att man i NMR:s kretsar anser att skolorna inte undervisar kring vissa valda frågor i ämnet historia.
Från rörelsens sida syns i detta sammanhang inget kritiskt tänkande till exempel kring det faktum
att människor, om de inte studerat historia efter grundskolan, vanligen är i nedre tonåren då de

105

”Rikstäckande aktion i Norge: ’Vi glömmer aldrig!’”, Nordfront, 17.2.2016, https://www.nordfront.se/rikstackandeaktion-vi-glommer-aldrig.smr (hämtad: 13.1.2021).

39

läser om andra världskriget. Undervisningen är anpassad till elevernas ålder, vilket innebär att alla
detaljer och aspekter omöjligt kan beröras.
Historikern Sirkka Ahonen skriver i artikeln ”Historia on vaarallinen oppiaine” (Tieteessä tapahtuu,
2021:2) om historiens identitetsskapande betydelse för länders befolkningar, och om hur ledare kan
använda historia för att legitimera sitt ledarskap. Under olika tider och i olika länder har politiska
ledare förhållit sig misstänksamt till historieundervisningen. Samhälleliga förändringar syns även i
skolorna, och Ahonen menar att också historieundervisningen förväntas anpassa sig till politiska
förändringar. I auktoritära länder ligger fokus på de nationella berättelserna och i att stärka den
nationella identiteten genom historieundervisningen. I liberala västerländska demokratier har
historieundervisningen fokuserat mer på att jämföra olika källor och på att utveckla elevers
källkritiska kunskaper, förklarar Ahonen.106 NMR som rörelse motsätter sig liberal demokrati och
förespråkar ett mer auktoritärt styre. På samma sätt som Ahonen menar att auktoritära länder
tenderar fokusera på de nationella berättelserna i sin undervisning, efterlyser även NMR den typen
av historia i skolorna. I NMR:s världsåskådning passar inte en undervisning som fokuserar på att
utveckla källkritiska kunskaper, att jämföra källor, att problematisera och analysera. Om rörelsen
skulle få bestämma innehållet i skolböckerna, skulle fokus troligen ligga i att lyfta upp den egna
befolkningens bragder och vilka som varit landets fiender under historiens gång.
Just för att råda bot på människors uppfattade okunskap, skriver man artiklar med historiskt tema
på NMR:s sidor. Relativt vanligt förekommande i artiklarna är olika ”tips till läsaren” – det kan handla
om en bok, film eller dokumentär som presenteras och rekommenderas för läsarna. Det
rekommenderade materialet anses ge en mer sanningsenlig bild av historien än vad den
professionella historieskrivningen gjort eller gör. NMR är starkt av den åsikten att det är ”vinnarna
som skriver historien” och att den ”officiella historieskrivningen” inte ger en sanningsenlig bild av
historien. Till exempel anser NMR att historievetenskapen felaktigt framställt nordbor som barbarer
före kristendomens antågande.107 En annan fråga rörelsen anser att förvrängts, är tyskarnas öde
under andra världskriget. Bland annat menar man från NMR:s sida att antalet tyska stupade
nedvärderats inom ”officiell historieskrivning”.108

106

Sirkka Ahonen, ”Historia on vaarallinen oppiaine”, Tieteessä tapahtuu (2021:2), 3-7.
Se till exempel: Vejdeland, ”Nu skriver vi vår egen historia!”, Nordfront, 31.1.2013, https://www.nordfront.se/nuskriver-vi-var-egen-historia.smr (hämtad: 12.1.2021).
108
Se till exempel: ”Eldstormen i Dresden”, Nordfront, 13.2.2013, https://www.nordfront.se/eldstormen-idresden.smr (hämtad: 12.1.2021).
107

40

Kari Raivio skriver om hur vetenskap används inom politiken. Raivio menar att ledare ofta försöker
gissa vad folket vill höra, istället för att försöka övertyga dem om sina egna ståndpunkter. Raivio
konstaterar att ”politiska strider” idag handlar mycket om argumentation baserat på känslor och
föreställningar istället för på fakta. Vetenskaplig kunskap erbjuds inte för att väljarna ska kunna fatta
välgrundade beslut, utan används istället av politiker för att forma ett så passande budskap som
möjligt för sina väljare. Vidare påpekar Raivio att den negativa propagandan har en otrolig kraft –
och att manipulera vetenskapen för att passa ett sådant negativt narrativ kan kallas missbruk av
vetenskapen. Som exempel diskuterar han den okunskap som rådde då befolkningen i
Storbritannien röstade för Brexit.109 Även om NMR inte direkt är ute efter att värva väljare, speciellt
inte innan hösten 2015 då rörelsen i Sverige grundade sitt eget parti,110 kan Raivios diskussion kring
bruket och missbruket av vetenskapen appliceras på NMR. Ett syfte med rörelsens verksamhet och
texterna som publiceras på webbsidorna är att så ett frö av tvivel i allt fler människor och att på det
sättet få dem att ifrågasätta sådant som människor i allmänhet anser vara fakta. Tanken är att om
människor blir övertygade om att världen inte alls fungerar så som de trott, så kommer de lätt att
se hur den nationalsocialistiska ideologin kan lösa alla problem dagens samhällen har.
Argumentationen utgår ofta från ett laddat och provokativt språk genom vilket man från NMR:s sida
försöker väcka känslor hos sina läsare samtidigt som man upprepar sina egna sanningar om olika
befolkningsgrupper och om hur världen styrs. Dessa sanningar är vanligen inget annat än just
föreställningar och stereotypier, men med hjälp av dem kan NMR forma sitt budskap så att det
passar läsarnas uppfattningar om världen och om olika människor. Samma sak sker även i NMR:s
användning av källor och vetenskap: de ska passa det egna ideologiska narrativet för att få utrymme
på rörelsens webbsidor.
En intressant aspekt i NMR:s användning av källor och deras inställning till den professionella
historieforskningen är ändå att inställningen varierar beroende på vad det egna budskapet är. Detta
påminner om Raivios konstaterande om att politiker försöker gissa sig till vad folket vill höra.111
Beroende på vad det är man vill bevisa, kan forskning diskuteras på helt olika sätt. Den professionella
historieforskningen kan till och med lyftas upp som bevis för något – och detta gäller till och med
förintelsen. Ett exempel är artikeln ”Suomen tunnetuin ’holokaustiselviytyjä’ Nena Kafka on

109

Raivio, Näytön paikka, 203–205.
”Den parlamentariska grenen är nu bildad”, Nordfront, 6.9.2015, https://www.nordfront.se/den-parlamentariskagrenen.smr (hämtad: 21.1.2021).
111
Raivio: Näytön paikka, 203–204.
110

41

valehtelija!”, publicerad på Vastarinta 26 januari 2017. I artikeln framkommer förintelseförnekelsen
bland annat genom att ordet ”förintelse” är satt innanför citationstecken, och för att man hävdar
att ”historien om förintelsen av judar” baserar sig på ogrundad spekulation. Artikelns centrala
budskap är dock att Nena Kafka är en lögnare som ljugit om att hon överlevt förintelsen, och för att
bevisa att Kafka har ljugit, skriver man om vad den professionella historieforskningen presenterat
för resultat kring förintelsen och de olika förintelselägren. Professionell forskning duger alltså för
att bevisa att Kafka ljugit om en händelse som man inte själv tror att ha ägt rum över huvud taget.
Som källor för artikeln uppges bland annat artiklar från mer eller mindre etablerade medier – medier
som man i regel motsätter sig och påstår att är både lögnaktiga och judeägda. Källorna som uppges
i samband med artikeln om Kafka är: The Times of Israel, Me Naiset, Helsingin Uutiset,
Magneettimedia, Seura, Iltalehti och Helsingin Sanomat. 112 Av dessa är det enbart Magneettimedia
som påstått att Kafka ljugit om sin historia. Magneettimedia är inte vad man kunde kalla etablerad
media, utan ges ut av föreningen Pohjoinen perinne ry – en förening som kontrolleras av Nordiska
motståndsrörelsen i Finland. Tidningen är känd för högerextrem och judefientlig propaganda. 113 På
Vastarinta hänvisar man alltså i praktiken till källor man själv kontrollerar för att backa upp historien
om att Nena Kafka har hittat på sin berättelse. Som läsare får man vara väldigt noggrann så man
inte tappar bort sig i djungeln av motsägelsefulla påståenden och hänvisningar som cirklar tillbaka
till NMR själv.
Forskare inom historia anklagas även av NMR för att hålla fast vid ”politiskt korrekta teorier”
gällande människans ursprung. Rörelsen anser att det framkommit ny information om människans
ursprung, som bevisar att människan kommer från Europa. Denna information menar NMR att
motarbetas av forskare som är politiskt korrekta och anser att det är viktigt att hålla fast vid teorin
om att människan kommer från Afrika. På Nordfront berättar man om hur Hitler skickade en grupp
arkeologer till Grekland 1944, och att de redan då hittade den första människan.114 Som källa uppges
Fjällsjö nyheter, som är en lokal nättidning med koppling till högerextremism.115 Den nya

112

”Suomen tunnetuin ’holokaustiselviytyjä’ Nena Kafka on valehtelija!”, Vastarinta, 26.1.2017,
https://www.vastarinta.com/nenakafka/ (hämtad: 13.1.2021).
113
”Kuolemantuottamuksesta epäilty uusnatsi verkkojulkaisu Magneettimedian taustalla”, Turun sanomat, 24.9.2016,
https://www.ts.fi/uutiset/kotimaa/2789784/Kuolemantuottamuksesta+epailty+uusnatsi+verkkojulkaisu+Magneettim
edian+taustalla (hämtad: 13.1.2021).
114
”Ny forskning: Människan kommer från Europa”, Nordfront, 6.9.2017, https://www.nordfront.se/ny-forskningmanniskan-kommer-fran-europa.smr (hämtad: 15.2.2021).
115
Se till exempel: Anna Ahlström & Fredrik Vestberg, ”Sajten Fjällsjö Nyheter har stängts ner”, Sveriges radio,
25.8.2016, https://sverigesradio.se/artikel/6503545 (hämtad: 15.2.2021).

42

informationen man hänvisar till på Nordfront, handlar om fotavtryck som hittats på Kreta. Fyndet är
dock väldigt omdebatterat, har mötts med skepsis och anses av vissa forskare inte ens vara
fotavtryck, vilket kan förklara varför informationen åtminstone inte ännu lett till förkastande av
tidigare teorier.116
Förutom misstänksamhet eller misstro gentemot den professionella historieforskningen, som till
och med beskrivs som ”det alla har kommit överens att ljuga om”,117 är misstron i regel djup även
gentemot massmedia. De etablerade medierna beskrivs som judeägda eller judiskt styrda, vilket
enligt NMR resulterat i att medierna arbetar för att uppfylla judiska intressen. I en artikel med
rubriken ”’Förintelsen är en lögn’” (Nordfront, 16 maj 2015) ges exempel på hur ”judisk media”
arbetar genom att publicera och sprida ”grotesk propaganda i syfte att kunna legitimera
terroristbasen Israel, pracka på västvärlden judiska idéer så som ’mångkultur’ och för att kunna
extrahera enorma summor skadestånd från bland annat tyska folket”. 118 Uppfattningen är att
massmedia praktiskt taget står över och formar både grundlag och politiker i dagens Sverige – och
därför uppmanas läsarna på Nordfront att själva aktivera sig inom ”idellt arbete i någon av
alternativmedias redaktioner”.119 Massmedia målas upp som något som arbetar mot befolkningen,
som hjärntvättar de stora massorna och styr samhället i enlighet med en judisk agenda. Lösningen
blir att grunda egna nyhetskanaler som inte påverkas av det eller dem man anser att styr etablerade
medier.
Inför självständighetsdagen i Finland år 2017, uppmanar man på Vastarinta människor att infinna
sig på självständighetsmarschen ”Mot frihet” (”Kohti vapautta”). Man vill också rätta till påståenden
som media framfört om marschen. Media anklagas för att ha startat en ”lögnkampanj” kring
marschen och dess deltagare, då media skrivit om att marschen har kopplingar till Ryssland.
Eftersom NMR:s aktivitet enligt skribenten på Vastarinta ”skapat stort intresse runt om i världen”,
har rörelsens material översatts till många olika språk – däribland ryska. I artikeln förklaras att media
blivit begeistrade över just det ryska materialet, eftersom ”de senaste årens förstärkta kritik mot

116

Se till exempel: Benny Eriksson, ”Urgammalt fotavtryck hittat på Kreta – kan ha gjorts av våra förfäder”, SVT Nyheter,
6.9.2017, https://www.svt.se/nyheter/vetenskap/fotspar-pa-kreta (hämtad: 15.2.2021).
117
”Ett serbiskt perspektiv på Nordiska motståndsrörelsen”, Nordfront, 21.11.2017, https://www.nordfront.se/ettserbiskt-perspektiv-pa-nordiska-motstandsrorelsen.smr (hämtad: 20.1.2021).
118
Robin Palmblad, ”Förintelsen är en lögn”, Nordfront, 16.5.2015, https://www.nordfront.se/forintelsen-ar-enlogn.smr (hämtad: 20.1.2021).
119
”Vita människors självmord?”, Nordfront, 5.7.2014, https://www.nordfront.se/vita-manniskors-sjalvmord.smr
(hämtad: 20.1.2021).

43

invandring i Europa” har bortförklarats av media med hänvisningar till att det hela är Vladimir Putins
”hemliga infokrig mot den liberala Europeiska unionen”, menar skribenten på Vastarinta.
Medias enligt NMR felaktiga antydningar om att ”nationalister och invandringskritiska” styrs av
Putin, kallas på Vastarinta för en ”falsk nyhet” och samtidigt påminns läsarna om att alla vita
nationalister oberoende av hemland är välkomna till marschen, eftersom nationalister kan
inspireras och lära sig av varandras kamp. Tydligen har det förekommit viss kritik inom rörelsen mot
att man bjuder in folk från andra länder till sin självständighetsmarsch, och därför konstaterar
skribenten att aktivister från Finland också deltagit i demonstrationer i till exempel Polen och
Litauen – detta för att visa solidaritet. En historisk koppling görs i och med att jägarrörelsens
betydelse som ”den finska självständighetens ryggrad” poängteras för att understryka hur Finland
haft ett ”tätt samarbete” med Tyskland och att ”förakt mot andra europeiska folk saknar historisk
grund i självständighetsrörelsen”. I artikeln lyfter skribenten även fram personer som varit av
betydelse i kampen mot Ryssland och för den finska självständigheten: till exempel Paavo Susitaival,
som beskrivs som ”en av det förra århundradets mest respekterade finska radikala”. Genom att
delta i ”Mot frihet”-marschen, står man upp både mot korruptionen i dagens samhälle men även
för tidigare generationers frihetskamp (”vapaustaisteluperinne”). De som deltar i marschen sägs
vara delaktiga i att visa motstånd mot ”lögnaktig propaganda” (som kommer från massmedia och
andra politiska fiender), och i att lyfta fram ”den finska frihetskampens nedtystade historia”, samt i
att vara en del av de ”kämpande finska generationernas kedja”.120
Uppfattningen verkar alltså vara den att motståndet mot förryskningsåtgärderna i början av 1900talet är ”nedtystad historia”. Vad denna uppfattning bottnar i framkommer inte på ett tydligt sätt i
artikeln, men eventuellt kan det ha med samma sorts idéer att göra som förekommer i materialet
på Nordfront. Som tidigare nämnts, finns det tecken på att det råder en uppfattning i de
svenskspråkiga kretsarna av NMR att man inte fått lära sig kring vissa händelser i historien på grund
av att dessa tystats ner och därför utelämnats ur skolundervisningen. Att det helt enkelt finns
ideologiska krafter som styr vad skolelever ska lära sig till exempel om förintelsen. Vad gäller
motståndet mot förryskningen av Finland och hur utvecklingen såg ut fram till landets
självständighet, är detta teman som berörs i historieundervisningen både i årskurs 7 och i

120

”Kohti vapautta-marssi ja kansallismielisten yhteistyö”, Vastarinta, 22.11.2017, https://www.vastarinta.com/kohtivapautta-marssi-ja-kansallismielisten-yhteistyo/ (hämtad: 10.2.2021).

44

gymnasiets lärokurs ”Det självständiga Finlands historia”.121 Givetvis går man inte in på djupet i alla
detaljer kring dessa händelser, varken i gymnasiet eller i högstadiet, så det är så till vida inte
förvånande om någon inte hört talas om till exempel Paavo Susitaival. Detta innebär dock inte att
historiska personer eller händelser skulle tystas ner – utan bottnar sannolikt bara i en prioritering
gjord av dem som utformat läroplanerna. Dessutom kan man fråga sig, i vilken utsträckning vuxna
människor minns vad innehållet i den skolundervisning de deltagit i varit.
Uppfattningen att media inte berättar sanningen om olika teman och viljan att göra något konkret
åt medias uppfattade undanhållande av information är inte något nytt. Koivulaakso, Brunila och
Andersson skriver om hur några finländska nazister i februari 2004 grundade webbsidan
Kansallissosialismi.com, genom vilken man strävade till att råda bot på det uppfattade problemet
med media och själv rapportera om nyheter som massmedia valde att inte skriva om. På samma
webbsida fanns även ett diskussionsforum, där ”politiskt inkorrekta åsikter” hälsades mer än
välkomna. Enligt Koivulaakso, Brunila och Andersson var få av de artiklar som publicerades på
Kansallissosialismi.com administratörernas egna texter – de flesta var översatta från tidningar och
webbsidor som Svenska motståndsrörelsen (SMR) låg bakom.122 Samarbetet mellan medlemmar i
olika länder är alltså inte heller något nytt och syns än idag i materialet på både Nordfront och
Vastarinta. Det är inte helt ovanligt att artiklar översätts och publiceras på flera språk. En del artiklar
härstammar till exempel från sidan Frihetskamp.net som upprätthålls av den norska grenen av NMR.
NMR visar vid några tillfällen ett lite annorlunda förhållningssätt till källor än vad de i regel brukar
uppvisa. I en artikel med rubriken ”Nya uppgifter: Judarna har utvisats från fler länder än vad som
tidigare varit känt” (Nordfront, 13 juni 2017) uppges 4Chan-forumet som källa, då någon i forumet
sammanställt en förteckning över vilka länder judar påstås ha utvisats från. Skribenten på Nordfront
påminner sina läsare om att vara noggranna med källkritiken:
Nordfront har inte möjlighet att granska alla källor och lämnar det därmed upp till var
och en att själva bedöma uppgifternas riktighet. Uppenbarligen är dock flertalet av

121

Givetvis ger läroplanen vissa friheter gällande exakt vilka teman som lyfts fram i historieundervisningen, men ser
man till exempel till den nyaste svenskspråkiga läroboken för årskurs 7, I Tiden – Revolutioner och uppfinningar
förändrar världen (2019), ges förryskningen och finländarnas motstånd mot den ett helt eget kapitel, 151–162; Se till
exempel: Utbildningsstyrelsen, Grunderna för gymnasiets läroplan 2019,
https://www.oph.fi/sites/default/files/documents/grunderna_for_gymnasiets_laroplan_2019.pdf (hämtad:
18.4.2021).
122
Koivulaakso & Brunila & Andersson, Äärioikeisto Suomessa, 183–184.

45

källorna som används etablerade källor som inte kan anklagas för att vara
antisemitiska.123

I det här fallet lyfts det alltså fram att förteckningen som gjorts i alla fall delvis baserar sig på
etablerade källor som inte är antisemitiska, och att detta ger uppgifterna ökad legitimitet. Denna
typ av paradox – där NMR å ena sidan nedvärderar olika ”etablerade källors” trovärdighet på grund
av att man anser dem styras av judar, men å andra sidan presenterar samma typ av källor som något
som ökar hållbarheten i argumentationen, förekommer ett antal gånger i materialet. Detta exempel
var det enda jag hittade i källmaterialet där rörelsen uttryckligen påminner sina läsare om deras
eget ansvar i att bedöma uppgifternas riktighet.
Paradoxalt nog finns det alltså tillfällen då massmedier används och accepteras som källor för NMR:s
egna artiklar. Då det handlar om exempelvis nyheter kring arkeologiska utgrävningar och hur
historieskrivningen kopplad till exempelvis Sveriges äldre historia ser ut, är man inte lika kritisk mot
medier utan kan referera och hänvisa till dem utan problem. Som källor för en artikel på Nordfront
kring de arkeologiska fynd man sommaren 2016 gjorde vid regalskeppet Kronan som ligger på
havsbotten utanför Öland, uppgavs Sveriges radio.124 Samma sommar gjordes även arkeologiska
utgrävningar vid Sandby borg på Öland, och i artikeln kring utgrävningarna uppgav man på Nordfront
bland annat Sveriges television som källa för sin rapportering.125 Det verkar alltså som att massmedia
inte alltid kommer med osanningar, och att man inom redaktionen för Nordfront aktivt följer med
massmedier för att kunna återge eller omskriva – beroende på ämne och vinkling – de aktuella
nyheterna. Det skulle vara intressant att veta var gränsen går för medlemmar i NMR: hur vet man
egentligen vad media ljuger om och vad de skriver sanningsenligt kring? Gränsen går någonstans
mellan det som passar in i och stöder den ideologiska historien, målsättningarna och
verklighetsuppfattningen – och det som av olika orsaker inte gör det. Men huruvida media kan hålla
sig till sanningen och hur man som medlem i NMR kan veta vad som är sant är tankeväckande frågor
att spekulera kring. Det samma gäller historievetenskapen, som å ena sidan av NMR anses styras av

123

”Nya uppgifter: Judarna har utvisats från fler länder än vad som tidigare varit känt”, Nordfront, 13.6.2017,
https://www.nordfront.se/nya-uppgifter-judarna-har-utvisats-fran-fler-lander-vad-som-tidigare-varit-kant.smr
(hämtad: 13.2.2021).
124
”Nya fynd vid regalskeppet Kronan”, Nordfront, 30.7.2016, https://www.nordfront.se/nya-fynd-vid-regalskeppetkronan.smr (hämtad: 4.1.2021).
125
”Svenskt glashantverk redan på 400-talet”, Nordfront, 18.7.2016, https://www.nordfront.se/svenskt-glashantverkredan-pa-400-talet.smr. (hämtad: 4.1.2021).

46

judar för judiska intressen, men å andra sidan kan användas av rörelsen för att visa att en
förintelseöverlevare fabricerat sin berättelse.
Trots att rörelser likt NMR upprätthåller sina egna nyhetskanaler, har forskning visat att de inte är
helt utanför den övriga offentliga sfären, konstaterar historikern Reima Välimäki, journalisten Olli
Seuri och forskaren Anna Ristilä i en artikel med rubriken ”Pseudohistoriaa Suomen muinaisista
kuningaskunnista – Ongelmallisen tiedon kierto laitaoikeiston mediaekosysteemissä” (2021).
Mycket av materialet som förekommer på sidor likt de NMR upprätthåller, är reaktioner på sådant
som massmedia presenterat och behandlat i sina kanaler. Välimäki, Seuri och Ristilä konstaterar att
användarna av alternativmedia ifrågasätter massmediers uppgifter till exempel med stöd av
”exceptionell” fakta som användarna själva hittat. Användarna av alternativmedia har ett skeptiskt
förhållningssätt till institutioner och auktoriteter, och anser sig själv besitta förmågan att ”se bakom
kulisserna”. I sådana här miljöer samlas likasinnade och konspirationsteorierna kan växa sig allt
större och starkare. Internet har gett helt nya påverkningsmöjligheter åt dem som annars skulle vara
marginaliserade och utan möjlighet att påverka den offentliga debatten. Välimäki, Seuri och Ristilä
exemplifierar genom att påpeka hur man lyckades sprida konspirationsteorin om röstningsfusk i USA
år 2020 på ett sätt som fick allvarliga konsekvenser på Kapitolium.126 Då alternativmedier
utseendemässigt kan likna traditionella massmedier på nätet, blir det en utmaning för läsaren att
veta om innehållet är seriöst och vem som står bakom informationen. Fastän nyhetskanaler likt de
NMR upprätthåller kanske inte direkt uppfattas som ett allvarligt hot mot demokratin, så ska inte
sidornas betydelse för deras läsare underskattas, och inte heller deras möjlighet att sprida sin
information till en större publik.

Förhållandet till den nordiska historien och kristendomen
Nordens historia och det fornnordiska arvet är viktiga för NMR, vilket även syns i rörelsens artiklar
och i hur man försöker nyansera den bild av Nordens historia som man inom NMR uppfattar att är
rådande men felaktig. Enligt rörelsen är den nordiska identiteten och befolkningens nordiska rötter
under konstant angrepp i samhället och uppfattningen är att nordiska människor sällan ges

Reima Välimäki & Olli Seuri & Anna Ristilä, ”Pseudohistoriaa Suomen muinaisista kuningaskunnista – Ongelmallisen
tiedon kierto laitaoikeiston mediaekosysteemissä”, Niin & Näin (2021:1), 122.
126

47

möjlighet att komma i kontakt med sin historia.127 Heléne Lööw skriver om hur historieintresset
inom Svenska motståndsrörelsen, som utgör en gren av NMR, hela tiden varit stort. Lööw menar att
rörelsen i sina historiska artiklar uppvisar en stark känsla av att ha blivit berövade sitt kulturella arv,
och att olika kulturella projekt därför varit och fortsättningsvis är centrala i dessa kretsar.128
Inom NMR anser man att dagens samhälle inte är fritt så som det varit tidigare i historien, och att
Norden inte har den samma ohotade, naturliga ursprungsbefolkning som man uppfattar att
området tidigare har haft.129 Idoliseringen av förfäderna och nedvärderandet av dagens
generationer är inte ovanlig, och framkommer bland annat i artikeln ”Generationen som inte går till
historien” skriven av Janne Moilanen för Vastarinta, men som översatts till Nordfront:
Våra förfäder och deras kärlek och strid för fosterlandet är kända kring hela världen.
De var inte en obetydlig generation; de har förtjänat sin plats i historien såsom många
andra generationer i världen under historiens gång. Generationen som föregått
undertecknad kan inte kommas ihåg med annat än bitterhet. De har med sin passivitet
orsakat vår generations värdevakuum som inte alstrar någonting stort av historisk
betydelse.130

Moilanen har ett botemedel eller en lösning på de problem man ser med dagens generationer:
nämligen ett medlemskap i NMR. Ett medlemskap innebär kamp för ”en pånyttfödelse av finskheten
och nordiskheten, mot det hedonistiska konsumtionssamhället och den internationella
kapitalismen”, menar Moilanen.131 Lööw påpekar att vikingamytologi och det fornnordiska arvet
utgjort viktiga aspekter i den nationalsocialistiska mytologin redan från ideologins tidiga historia.
Vikingarna representerar något rent och ursprungligt i den Nordiska historien. Lööw konstaterar
dock att det ofta förekommit missuppfattningar kring exempelvis vikingatida symboler, där de
tolkats som rasideologiska eller nationalsocialistiska. Huruvida symbolerna ska tolkas så beror på
kontexten, menar Lööw, men påpekar att nationalsocialisterna ända sedan ideologins grundande
127

Korpenstam, ”Medeltidsmarknader och vikingatida evenemang under 2016”, Nordfront, 24.6.2016,
https://www.nordfront.se/medeltidsmarknader-och-vikingatida-evenemang-2016.smr (hämtad: 7.3.2021).
128
Lööw, Nazismen i Sverige 2000–2014, kapitlet ”Kampen om kulturen”.
129
Gästskribent, ”När det sunda och friska återigen blir det normala”, Nordfront, 12.6.2015,
https://www.nordfront.se/nar-det-sunda-och-friska-aterigen-blir-det-normala.smr (hämtad: 7.3.2021).
130
Janne Moilanen: ”Generationen som inte går till historien”, översatt till svenska och publicerad på Nordfront,
7.6.2017, https://www.nordfront.se/generationen-som-inte-gar-till-historien.smr (hämtad:7.3.2021).
131
Janne Moilanen: ”Generationen som inte går till historien”, översatt till svenska och publicerad på Nordfront,
7.6.2017, https://www.nordfront.se/generationen-som-inte-gar-till-historien.smr (hämtad:7.3.2021).

48

på 1920-talet försökt beslagta den fornnordiska mytologin och fyllt den med sitt eget innehåll.
Fascinationen inför vikingatiden bottnar i att den inom nationalsocialismen representerar en
förkristen, förjudisk och genuint nordisk tid, skriver Lööw. Vikingatiden ses som ”det förlorade
paradiset” – en tid att eftersträva och återgå till.132
Historikern Jonas Grundberg diskuterar i sin doktorsavhandling Historiebruk, Globalisering och
Kulturarvsförvaltning – Utveckling eller konflikt? (2004) hur historia och identitet är
sammankopplat. För den etniskt grundade gruppidentiteten blir den gemensamma härkomsten och
historien kärnan i gemenskapen. Kopplas dessutom nationalismen in, blir resultatet
etnonationalism. Den gemensamma historien skapar möjlighet för grupper att skilja sig från andra
grupper och framhäva den egna historiska bakgrunden.133 Grundberg menar att historiebruk och
hänvisningar till kulturarvet inom politiken har som syfte att skapa legitimitet. I fredliga perioder har
dessa inte någon stor betydelse, men då det råder kaos på den politiska spelplanen växer betydelsen
av både historiebruket och kulturarvet i försöken att skapa legitimitet för den egna politiska gruppen
och dess budskap.134 Grundberg poängterar vidare att då identitet och historia sammankopplas med
kulturnationalism135, blir resultatet att människor inte kan välja sin kulturella eller nationella
identitet – det går enbart att födas in i den.136
Etnonationalismen, den gemensamma härkomsten för nordiska folk, det nordiska arvet och det
”ursprungliga” är av stor betydelse i NMR:s historiebruk. Precis som Grundberg skriver kring
etnonationalism och distinktioner mellan ”vi” och ”dem”, är dessa faktorer centrala för NMR och
rörelsens identitetsskapande. Eftersom rörelsen i grunden inte är ett politiskt parti, men i längden
strävar efter att kunna omvandla Norden till ett nationalsocialistiskt land, kunde man se det som att
rörelsen strävar efter att skapa legitimitet för sitt budskap genom sitt historiebruk. NMR vill ha fler
övertygade medlemmar. Även om politiken kanske inte egentligen befinner sig i något läge av kaos,
är kaos just vad samhället ur NMR:s synvinkel verkar befinna sig i. Rörelsen uppfattar det som att
Hitler gjorde ett försök att reda upp kaoset i Tyskland och att han under en period även lyckades

132

Lööw, Nazismen i Sverige 2000–2014, kapitlet ”Vikingamytologi och odinism”.
Jonas Grundberg, Historiebruk, Globalisering och Kulturarvsförvaltning – Utveckling eller konflikt? (Göteborg:
Elanders Förlag, 2004), 43.
134
Grundberg, Historiebruk, Globalisering och Kulturarvsförvaltning, 43.
135
Grundberg, Historiebruk, Globalisering och Kulturarvsförvaltning, 44: ”Kulturnationalismens centrala tanke är att
mänsklig identitet definieras huvudsakligen av kultur. Den väsentligaste identiteten för alla människor utgörs av den
nation de tillhör.”
136
Grundberg, Historiebruk, Globalisering och Kulturarvsförvaltning, 44.
133

49

med detta. Tysklands nederlag i andra världskriget ledde dock till ännu mer kaos i de västerländska
samhällena, enligt NMR. NMR strävar i grund och botten efter att genom ett maktövertagande
kunna skapa ett Norden där ordning (i enlighet med den nationalsocialistiska ideologin) råder.
Historia används som inspiration för kampen, som förklaring till varför allting gått så fel och som en
typ av bevis för vilka aspekter av samhället som varit bättre förr. Välimäki, Seuri och Ristilä skriver
om hur det i fascistiska kretsar, speciellt i länder som inte upplevt någon stormaktstid, är vanligt att
man försöker skapa en mytisk ”guldålder” för den egna nationen. I dessa rörelser ser man på den
egna befolkningen som en oföränderlig etnisk helhet, med en guldålder som finns i historien. Denna
guldålder har gått förlorad och istället uppfattar man det som att det egna landet hamnat i ett
tillstånd av politiskt, kulturellt och ideologiskt förfall. Förfallet skyller man på inre eller yttre fiender,
och den egna befolkningen ses som omedveten om sina förfäders storartade historia.137 För NMR
gäller samma tankesätt kring att befolkningen i Norden inte känner till sin egen historia, och att
samhället befinner sig i ett tillstånd av förfall. Men trots att Sverige upplevt en stormaktstid, är det
egentligen inget som hänvisas till speciellt ofta. För NMR är tiden före kristendomen, vikingatiden,
det som ses som den egna nationens guldålder.
Heléne Lööw skriver om hur nationalsocialister glorifierar den förkristna tiden i Norden.138 Detta är
tydligt också på NMR:s webbsidor, bland annat genom hur kristendomen ofta hamnar i skottlinjen i
rörelsens artiklar. Kristendomen får på både Vastarinta och Nordfront upprepade gånger kritik och
beskylls för att bland annat ha förstört Norden och kulturen i de nordiska länderna. Budskapet kring
religiositet är dock något tudelad: å ena sidan konstateras att var och en får tro på vad man vill och
att spiritualitet är viktigt, men å andra sidan är motståndet stort mot judendomen, islam och
kristendomen. Kristendomen kritiseras för att den anses ha ”förstört det ursprungliga” – den kultur
och spiritualitet som fanns i Norden innan kristendomen med våld tvingades på människor.
Kristendomen beskylls även för att ha gjort människorna respektlösa inför naturen och framför allt
inför skogen. NMR framhåller hur den nordiska respekten för skogarna ur kristnas synvinkel tedde
sig hednisk. På Vastarinta konstaterar man i en artikel med rubriken ”Perinneusko vai kristinusko?”
att frågan om religion splittrar nationalisterna, där en del i sitt motstånd mot islam har börjat lyfta
fram kristendomen, Jesus och Bibeln som en slags motkraft mot en främmande religion. Skribenten
vill i sin artikel påminna läsarna om att det innan kristendomen redan fanns tro och spiritualitet i

137
138

Välimäki & Seuri & Ristilä, ”Pseudohistoriaa Suomen muinaisista kuningaskunnista”, 120.
Lööw, Nazismen i Sverige 2000–2014, kapitlet ”Vikingamytologi och odinism”.

50

Finland och att människorna på den tiden satte naturen i första rummet, tvärtemot kristendomen
som placerade människan i centrum. Spiritualitet ses dock som något viktigt, och på Vastarinta
konstaterar man att ”varje frisk nation behöver en religion eller tro” – något som besvarar de stora
frågorna i livet. Men huruvida denna tro ska vara kristendomen, är inte alls så självklart.139 De
fornnordiska traditionerna och den hedniska religiositeten erbjuds flera gånger som ett alternativ
till kristendomen som anses vara en objuden gäst som kommit med svärdet i högsta hugg till
Norden.
År 793 då vikingar plundrade klostret Lindisfarne brukar ses som inledningen till vikingatiden i
Europas historia.140 På Nordfront beskriver man denna händelse som början på ”Nordens
försvarskamp mot påvedömet och den kristna expansionen”. Tillsammans med frankiska härar
menar NMR att kristna missionärer genomförde hänsynslöst tvångskristnande och förstörde heliga
kultplatser runt om i Europa. Detta tänkte inte nordborna låta ske i sina hemtrakter och därför åkte
vikingarna iväg, skriver man på Nordfront:
Istället för att vänta in en attack från denna fiende söderifrån började man istället
planera en motoffensiv. Denna motoffensiv, ”vikingatågen”, beskrivs idag ibland som
rena plundringsfärder men bör snarare betraktas som organiserade militära
operationer riktade mot specifika kristna maktcentrum.141

Orsaken till att vikingarna till en början riktade in sig främst på kloster, förklarar man med att det
var i klostren som planeringen av den kristna missionen ägde rum.142 Vikingarna presenteras alltså
av NMR som en slags försvarare av det förkristna, ursprungliga Norden. Kristendomen målas upp
som den stora fienden, och kritiken riktas mot historieforskningen och -undervisningen, som anses
ge en felaktig och negativ bild av vikingarnas resor.

139

Paulina Forslund, ”’Syntinen’ nainen”, Vastarinta, 25.1.2013, https://www.vastarinta.com/syntinen-nainen/
(hämtad: 19.11.2020); Johannes Kaila, ”Voima asuu mukavuusalueesi ulkopuolella”, Vastarinta, 17.10.2013,
https://www.vastarinta.com/voima-asuu-mukavuusalueesi-ulkopuolella/ (hämtad: 19.11.2020); S.M., ”Perinneusko
vai kristinusko?”, Vastarinta, 18.12.2013, https://www.vastarinta.com/perinneusko-vai-kristinusko/ (hämtad:
19.11.2020).
140
Pelle Stampe, ”Här började vikingatiden”, Världens historia, 20.10.2019,
https://varldenshistoria.se/civilisationer/vikingar/har-borjade-vikingatiden-arga-nordbor-overfoll-klostermunkar
(hämtad: 11.2.2021).
141
”Från nordmännens raseri, bevare oss gud”, Nordfront, 8.6.2013, https://www.nordfront.se/fran-nordmannensraseri-bevare-oss-gud.smr (hämtad: 11.2.2021).
142
”Från nordmännens raseri, bevare oss gud”, Nordfront, 8.6.2013, https://www.nordfront.se/fran-nordmannensraseri-bevare-oss-gud.smr (hämtad: 11.2.2021).

51

År 2013 har det i Norge pågått någon form av debatt kring den norska kulturen och kristendomens
roll inom den. Högerpolitikern Christian Tybring-Gjedde (Fremskrittspartiet, FrP) har uttalat sig i
frågan och tydligen retat upp de norska nationalsocialisterna med sina åsikter om hur kristendomen
står som grund för norsk kultur. Tyvärr har länkarna i artikeln föråldrats så jag kan inte läsa vad
debatten ursprungligen handlat om, men klart är att NMR i Norge reagerat, och skrivit en artikel
som översatts och publicerats på Nordfront. I artikeln framhävs vikingarnas roll i den norska
historien och kulturen, och norska black metal-grupper beskrivs som något av ”Norges främst
exportartiklar” och det som idag kännetecknar norsk kultur. Black metal, menar artikelns skribent
Ulvhild Aarthun, tenderar vara ”både nationalistiskt och direkt anti-kristet”. Kristendomens intåg i
Norden får mycket kritik:
Gjedde hävdar att demokratin, allas lika värde och kärleken till vetenskapen är
sprungen ur vår ”kristna moral”, eller vår tolkning av den. Ett märkligt synsätt. Innan
kristendomen gjorde sitt intåg i Norden hade vi faktiskt en form av demokrati. Den
blev ersatt med en totalitär teokrati. Vi hade en naturlig jämlikhet mellan könen, men
med kristendomen som statsmakt skulle kvinna tiga och män visa lydnad inför
prästerskapet utan invändningar. Hos oss var klokhet och kunskap en dygd, men med
kristendomen blev vetenskapliga framsteg och upptäckter förbjudna, om de bestred
religionen.143

Kristendomen, påpekar Aarthun, har visserligen som en kollektiv världsåskådning lett till att nordbor
lyckats med ”mycket som är beundransvärt” – också långt utanför Norden. Dock är det inte tack
vare religionen som dessa beundransvärda dåd lyckats, utan på grund av de egenskaper nordiska
människor besitter. Som exempel lyfter skribenten upp katedralerna i Frankrike:
Delvis representerar dessa byggverk kristen tro – delvis representerar de ren nordisk
mentalitet; organisatorisk förmåga, arkitektonisk sans, grundlig planering, fortsatt
hårt arbete trots misslyckade försök, samarbetsförmåga och en lidelse för estetik. De

143

Ulvhild Aarthun, ”Innan kristendomen ’visade oss ljuset’”, Nordfront, 15.2.2013, https://www.nordfront.se/innankristendomen-visade-oss-ljuset.smr (hämtad: 11.2.2021).

52

erövrade landet och härskade med värdighet. Förutsättningen för detta var medfödda
egenskaper. Religionen var endast en kompromiss.144

I en rapport med rubriken Nordiska motståndsrörelsens ideologi, propaganda och livsåskådning
(2018) sammanställd av forskaren Christer Mattsson vid Segerstedtinstitutet, Göteborgs universitet,
konstateras att NMR har ett ambivalent förhållande till kristendomen. Å ena sidan ses inte
kristendomen eller andra religioner som förenliga med NMR:s världsåskådning, då
nationalsocialismen presenteras som en slags komplett världsåskådning. Dessutom ses
kristendomen som ett uttryck för judisk makt. Å andra sidan, konstaterar Mattsson, finns inga hinder
för att medlemmar i NMR är religiöst troende eller uttrycker religiösa ståndpunkter. 145
För NMR verkar frågan om religion alltså ge upphov till vissa problem. Å ena sidan visar man från
rörelsens sida ett tydligt motstånd mot religioner och hur kristendomen påverkat Nordens historia.
Å andra sidan framkommer det i några artiklar ett perspektiv där en viss förståelse för dem som är
troende kristna uppvisas. Jag frågar mig huruvida denna förståelse kan ha en koppling till
medlemmarna och vilka olika religiösa inriktningar de representerar. Om det finns många
medlemmar som är troende, kanske man visar viss hänsyn till dem. Över lag är ändå kritiken som
riktas mot kristendomen omfattande och förkristen andlighet erbjuds som de korrekta alternativen
för människors spiritualitet. Andlighet och religion anses ändå vara viktiga för samhället, eftersom
man i rörelsen ser det som att ett friskt samhälle behöver dessa för att kunna tackla livets stora
frågor. Rörelsens uppfattning om att samhället efter andra världskriget förfallit i och med till
exempel den politiska vänsterns och feminismens utveckling, gör det ganska förväntat att man i
NMR reagerar genom att betona traditioner och andlighet.

NMR och historieskrivningen kring den vita människan: exemplet Sydafrika
NMR presenterar många alternativa förklaringar till, tolkningar av eller synsätt på historiska
händelser. Genom sina artiklar med historiskt tema, vill NMR utmana och förändra de rådande

144

Aarthun, ”Innan kristendomen ’visade oss ljuset’”, Nordfront, 15.2.2013, https://www.nordfront.se/innankristendomen-visade-oss-ljuset.smr (hämtad: 11.2.2021).
145
Christer Mattsson, Nordiska motståndsrörelsens ideologi, propaganda och livsåskådning (Segerstedtinstitutet,
Göteborgs universitet, 11.6.2018), https://www.gu.se/sites/default/files/2020-03/1693644_rapport7-si.pdf, 11–14.

53

narrativen och uppfattningarna om historiens gång gällande allt från förintelsen och de allierade till
vikingar och nordisk historia.
Ett annat av de narrativen rörelsen attackerar är hur de vita människornas roll och ställning i världen
presenteras i historieforskningen. NMR ser det som att vita människor porträtteras i negativa
ordalag och som förtryckare – en syn rörelsen motsätter sig. NMR presenterar sin egen version av
de vita människornas historia, där bland annat ansvaret för organiserandet av slavhandeln över
Atlanten läggs på judar istället för på vita.146 Rörelsen ser det som att det finns antivita krafter som
kämpar för att skuldbelägga vita och utplåna deras historia. Till exempel menar NMR att protesterna
som ägde rum 2017 efter den högerextrema demonstrationen i Charlottesville,147 vilka ledde till att
statyn av sydstatsgeneralen Robert E. Lee revs ner, berodde på dessa antivita krafter.148 Enligt
historiker Lynn Hunt hade beslutet om nedmonterandet av statyn kommit från stadens fullmäktige,
vilket resulterade i att vita nationalister bärande på facklor och skrikande nazistiska slogans
samlades till demonstration. Nationalisternas möte med motdemonstranter ledde till att en
nynazist körde in sin bil i folkmassan och dödade en motdemonstrant. Hunt konstaterar att statyn
av general Lee inte är det enda monumentet som hamnat mitt i en dispyt. Flera andra konfederala
monument och flaggor har gett upphov till tvister då de ses som symboler för vit makt som måste
avlägsnas, vilket väckt motreaktioner då avlägsnandet av dem uppfattats som medveten radering
av historia.149
Som en hyllning till de vita amerikanerna som enligt NMR under sommaren 2017 ”kämpar för sitt
folks överlevnad, trots hårt motstånd från de talmudiska krafter och globalister som försöker att
tränga undan och utrota dem”, publicerade Nordfront en artikel om låten ”Vinland det fagre” av
den norska folkmusikern Harald Foss. I artikeln där låten presenteras, poängteras det ”hur nordmän,
som de första européerna någonsin, upptäckte den nordamerikanska kontinenten” och att dessa
nordmän levde på kontinenten redan omkring 500 år ”före italienaren Christofer Columbus
berömda ’upptäckt’ av Amerika”.150 Trots att till exempel vikingarnas resor till Nordamerikanska
146

”Raskravallerna i Tulsa”, Nordfront, 31.5.2017, https://www.nordfront.se/raskravallerna-i-tulsa.smr (hämtad:
15.3.2021).
147
Se till exempel: Erik Wikén, ”Detta har hänt i Charlottesville”, SVT Nyheter, 19.8.2017,
https://www.svt.se/nyheter/utrikes/detta-har-hant-i-charlottesville (hämtad: 15.3.2021).
148
”Son till mångmiljonärer försökte spränga staty av sydstatsmajor”, Nordfront, 24.8.2017,
https://www.nordfront.se/son-till-mangmiljonarer-forsokte-spranga-staty-av-sydstatsmajor.smr (hämtad: 15.3.2021).
149
Hunt, History: Why it matters, 7.
150
”Veckans låt: Harald Foss – Vinland det fagre”, Nordfront, 25.8.2017, https://www.nordfront.se/veckans-lat-haraldfoss-vinland-det-fagre.smr (hämtad: 15.3.2021).

54

kontinenten inte är någon nedtystad hemlighet,151 presenteras den på sätt och vis som en sådan av
NMR. Columbus upptäckt av Amerika får givetvis mer utrymme i historieundervisningen eftersom
händelsen lade en grund för upptäcktsfärderna och den nya tiden, vilka hade historiskt sett mer
långtgående konsekvenser än vikingarnas upptäckter. Men, eftersom NMR:s inställning är att
nordbors historia tystats ner och enbart lyfts upp i negativ bemärkelse, är det logiskt att man skriver
om vikingarna på detta sätt. Även om rörelsen i stort står på den vita människans sida i
historieskrivningen, är ändå vita nordiska människor och får en slags extra vikt då vikingarna
presenteras som de som verkligen upptäckte Amerika – medan Columbus ”upptäckt” sätts inom
citattecken likt begreppet förintelsen.
Tidigare har jag visat hur NMR vänder sig mot teorierna kring människans ursprung och kallar den
nuvarande uppfattningen om hur människan utvandrade ur Afrika, för en politiskt korrekt teori som
historieforskarna inte är villiga att ändra på. Människans ursprung är dock inte den enda teorin som
NMR anser att man håller fast vid på grund av ”politiskt korrekta” orsaker. Ett annat exempel är hur
européerna framställs i historien som kolonisatörer och förtryckare av andra folk:
Den europeiska expansionen, även känd som kolonialtiden, beskrivs som en av de
värsta synderna i historien. Enligt modernt politiskt korrekt narrativ så levde alla ickeeuropeiska folkslag i perfekt harmoni och välstånd innan ”de onda” européerna kom.
Detta är dock en stor lögn – många av dessa exotiska folkslag var vildsinta kannibaler
som var i konstant krig med varandra.152

NMR framför alltså kritik mot hur historieforskningen framställt européernas roll i kolonialismen.
Samtidigt vänder man sig mot hur man uppfattar att de folkgrupper européerna kom i kontakt med
under kolonialtiden porträtteras. Rörelsen motsätter sig den moderna historieforskningen där
européers

handlande

på

andra

kontinenter

börjat

problematiseras,

och

kritiserar

problematiserande perspektiv för att vara ”politiskt korrekt narrativ”. Eftersom rörelsen bygger på
en ideologi som sätter biologiska egenskaper i centrum och utnämner den vita människan som
överlägsen andra, är det inte helt förvånande att reaktionen mot historieforskning som kritiskt
granskar vita människors handlande inte mottas väl i NMR. Historievetenskapen växte fram sida vid
151

Se till exempel: ”Leif Eriksson gjorde vikingarna till amerikaner”, Världens historia, 14.1.2019,
https://varldenshistoria.se/civilisationer/vikingar/leif-eriksson-gjorde-vikingarna-till-amerikaner (hämtad: 15.3.2021).
152
Gästskribent, ”Kannibalstammar är ingen myt”, Nordfront, 22.10.2017,
https://www.nordfront.se/kannibalstammar-ar-ingen-myt.smr (hämtad: 26.2.2021).

55

sida med nationalismen och övertygelsen om Europas överlägsenhet i världen, påpekar Hunt. Detta
medförde att historieskrivningen länge var eurocentrerad, något som enligt Hunt först under 1990talet på allvar började utmanas.153
Historieämnet har länge dominerats av vita män och både i Europa och USA har man fokuserat
mycket på antiken och medeltiden, konstaterar Hunt. Hon diskuterar hur svårt det varit för kvinnor,
minoriteter och till och med vita studenter ur arbetarklassen att accepteras som akademiker och
historiker. Hunt påpekar hur fokus inom historieforskningen småningom under 1900-talets senare
hälft började skifta, åtminstone delvis på grund av att studerande och professorer inom ämnet
började komma från allt mer varierande bakgrunder. Under 1960- och 1970-talet började
socialhistoria slå igenom på allvar. Historieskrivningen gick från att fokusera på kungar, parlament,
krig och fördrag, till att lyfta fram tidigare förbisedda grupper: arbetare, slavar,
ursprungsbefolkningar, befolkningar som utsatts för kolonialismen, kvinnor och minoriteter.154 I
NMR:s historieskrivning dominerar ett perspektiv där vita européers och då främst nordiska samt
tyska befolkningars historia ställs i centrum. Den utveckling historievetenskapen genomgått, där
även andra grupper än vita befolkningar studerats, har ur NMR:s perspektiv lett till att vita
människors historia förbises eller demoniseras. I NMR:s material framställs andra än vita människor
så gott som utan undantag i negativa ordalag.
Frågan om vem som är förtryckare och vem som är förtryckt är något som vid flera tillfällen berörs
av NMR. Gästskribenten A. K. skriver på Vastarinta under rubriken ”Uhrimentaliteetti” om hur 1900talets senare hälft varit en tid då ”’förtryckta rest sig mot sina ’förtryckare’” i sin kamp för jämlikhet.
Enligt skribenten får vi lära oss att vår nations (i detta fall Finlands) historia är full av förtryckare:
”patriarkatet, den vita rasismen, den europeiska imperialismen och så vidare”. Enligt A. K. har
jämlikheten enbart lett till en motsatt och ojämlik situation där ”friska vita befolkningar förtrycks”
genom till exempel positiv särbehandling eller minoritetskvoter. Skribenten förklarar hur det varken
finns förtryckta eller förtryckare, utan endast ”vinnare och förlorare i kampen om tillvaron”.155 NMR
beskriver ofta grupper av människor i samhället med termer som man främst brukar se kopplade
till naturen eller djurriket, vilket citatet om vinnare och förlorare i kampen om tillvaron är ett

153

Hunt, History: Why it matters, 21.
Hunt, History: Why it matters, 27–31.
155
A. K., ”Uhrimentaliteetti”, Vastarinta, 27.9.2013, https://www.vastarinta.com/%ef%bb%bfuhrimentaliteetti/
(hämtad: 14.3.2021).
154

56

exempel på. Enligt NMR pågår det en kamp om existensen mellan människor som tillhör olika
etniska grupper.
Ur NMR:s synvinkel har det redan under en längre tid pågått ett förfall av ”den vita världen”. En del
av tidigare generationer under senare halvan av 1900-talet, men även individer i dagens
generationer, beskylls av Nordfronts Robin Palmblad för att ha varit passiva och låtit sig luras av
”massmedia, som ägdes och fortfarande ägs, av främmande storkapital”. Palmblad skriver under
rubriken ”Vita människors självmord?” om hur ”Europa och USA förvandlats till två döda kadaver,
med hyenor cirkulerande runt sig”. Med detta avser Palmblad det han kallar för ”den vita världens
förfall”, som uppstått på grund av lathet och oaktsamhet. Palmblad påminner sina läsare om hur
vita människor i Sydafrika mördas i snabb takt och att detta kommer sprida sig över allt i världen då
den vita människan blir en minoritet. Palmblad konstaterar att det dock finns ”slumrande vita
människor” som börjat inse vad som håller på att hända i världen och som tillsammans bildat en
”engagerad kritisk massa”. Palmblad pekar på ideellt arbete för alternativmedia som ett sätt att göra
skillnad och hjälpa till att ”locka över ännu fler till den goda sidan” som han uttrycker det.156 Den
engagerade kritiska massan Palmblad hänvisar till är förmodligen medlemmar NMR och andra
liknande grupper.
I artikeln ”Avslöjande dokumentär släppt” som publicerats på Nordfront, ges läsarna ett tips om en
”mycket professionellt producerad dokumentär som handlar om den vita rasens självmord”.
Dokumentären sägs handla om Dr. William Pierce och hans argumentation kring varför den vita
människan gått från att styra världen i början av 1900-talet till att under seklet ”implodera genom
sin egen storhet och svagheter som det fört med sig”. I artikeln förklaras att dokumentären raderats
från Youtube och att den finns att se på en censurfri videotjänst. Därtill ges en kort förklaring till
varför den vita rasen anses utsätta sig för ett självmord:
Genom brödrakrig, underblåsta av judiska bankirer, krossades de stormakter som
världens vita folk byggt upp. På grund av att människor av europeiskt ursprung
förslappades, förlorade sin självbevarelsedrift och genom avundsjuka angrep sina
rasfränder begick den vita rasen ett självmord under 1900-talet anser Dr. Pierce.157

156

Robin Palmblad, ”Vita människors självmord?”, Nordfront, 5.7.2014, https://www.nordfront.se/vita-manniskorssjalvmord.smr (hämtad: 14.3.2021).
157
”Avslöjande dokumentär släppt”, Nordfront, 12.7.2013, https://www.nordfront.se/avslojande-dokumentarslappt.smr (hämtad: 30.3.2021).

57

Förklaringen till varför NMR anser att vita människor förlorat den kontroll över världen man i början
av 1900-talet hade, har alltså flera olika aspekter. Judiskt inflytande ses åter som en bakomliggande
orsak; denna gång pekar man på hur judiska bankirer uppmuntrat eller stöttat brödrakrig vilka
resulterat i vita stormakters fall. Därtill beskylls vita människor för att ha blivit förslappade och för
att ha angripit varandra och på det sättet bidragit till uppkomsten av ett vitt självmord.
Sydafrika är ett av de länder utanför Norden som förutom USA och Tyskland omnämns mest
frekvent i källmaterialet. Synen på Sydafrika är bland annat att det är ett land som påtvingats
mångkultur vilket lett till ett förfall av det samhälle som man inom NMR anser att ”den vita
befolkningen tidigare höll ihop”. Sydafrika ses också som ett land där vita människor utsetts för
rasism av svarta och att vita soldater blivit utstötta ur armén. Den sydafrikanska armén beskrivs som
förfallen i total anarki med stora mängder Hiv-smittade soldater efter att svarta människor kom till
makten i landet 1994.158
Också Nelson Mandela omnämns vid ett flertal tillfällen i källmaterialet. Mandela omtalas främst i
situationer där man från NMR:s sida ifrågasätter den bild av honom som man uppfattar att är
rådande: att han var en ”fredskämpe, politisk fånge eller människorättsaktivist”.159 Enligt NMR var
Mandela tvärtom en dömd terrorist, en konspiratör och en person ”som sjöng kampsånger om att
döda vita”.160 Därtill vill man i NMR understryka hur Mandela deltog i terroristisk verksamhet:
Nelson Mandela beskrev sig själv som frihetskämpe, vilket är en korrekt beskrivning
med tanke på att han kämpade för svartas frihet. Samtidigt uppfyller han alla av
dagens kriterier för vad som är en terrorist. Vem som är frihetskämpe eller terrorist
avgörs av dem som äger massmedierna och har tolkningsföreträde över ordet.161

I citatet framkommer hur NMR ser på massmedias inflytande i hur Sydafrika och Mandela
porträtterats. Som det tidigare framkommit, anser NMR att massmedia ägs och styrs av judar, vilket

158

Arthur Kemp, ”Miten mahtava sortuu”, Vastarinta, 19.3.2015, https://www.vastarinta.com/miten-mahtava-sortuu/
(hämtad: 14.3.2021).
159
”Mandela – politisk fånge eller terrorist?”, Nordfront, 11.2.2013, https://www.nordfront.se/nelson-mandelapolitisk-fange-eller-terrorist.smr (hämtad 14.3.2021).
160
”Church Street-bombningen”, Nordfront, 20.5.2017, https://www.nordfront.se/church-street-bombningen.smr
(hämtad: 14.3.2021).
161
”Mandela – politisk fånge eller terrorist?”, Nordfront, 11.2.2013, https://www.nordfront.se/nelson-mandelapolitisk-fange-eller-terrorist.smr (hämtad 14.3.2021).

58

innebär att rörelsen även ser judiskt inflytande i skildringarna av Sydafrika och Mandela. I det här
skedet kan det konstateras att NMR:s tro på den judiska konspirationen verkligen återfinns i en stor
del av rörelsens historieskrivning och narrativ.
Motståndarna mot apartheid i Sydafrika beskrivs av NMR som ”svarta kommunister” och som
”rasblandningens förespråkare”. Utvecklingen i Sydafrika efter apartheids avslut ses av NMR som
ett exempel på ett folkmord på vita människor. Sydafrika målas upp som ett land där allt det vita
människor byggt upp med stor möda, förstörts i ”en mångkulturell utopis tecken”. Enligt NMR är de
svartas våld mot vita en av de saker Sydafrika är mest känd för idag och rörelsen påstår att svarta
mördar vita i sådan omfattning att det allmänt talas om ett pågående folkmord. På Vastarinta
framhåller man hur många nationalsocialistiska och nationalistiska rörelser runt om ”den vita
världen” redan länge kämpat för vita i Sydafrika – och att vissa opolitiska grupper under senare tid
också fått upp ögonen för vad som sker i landet.162
NMR förhåller sig alltså högst kritiskt till hur den vita människans historia framställs. Rörelsens
känslor inför dessa frågor kunde liknas vid hur Hunt beskriver situationen i USA. Hunt skriver om hur
det inom den akademiska historieskrivningen skett en förändring under 1900-talets senare halva,
där sådana grupper som tidigare inte fått plats i historieskrivningen börjat lyftas fram. Hit hör bland
annat kvinnor, svarta och judar. Antagligen har detta ett samband med att allt flera medlemmar ur
dessa grupper under denna tid fått möjlighet att utbilda sig och forska på ett tidigare inte skådat
sätt. Hur som helst har utvecklingen lett till att till exempel frågor om slaveriet inte kan förbises i
historieundervisningen i amerikanska skolor idag. Hunt menar att framlyftandet av svåra historiska
teman likt slaveriet i USA, givit upphov till många motreaktioner. Att historiker har lyft fram
problematiska delar av länders historia har i vissa politiska kretsar setts som direkt kritik mot landet
eller som en uppmaning till att skämmas över sitt hemland.163 Liknande reaktioner hittas hos NMR,
där man lätt uppfattar problematiserande av olika historiska fenomen som kritik mot exempelvis
den vita eller den nordiska människan i sig. NMR uppfattar det även som att vita människor
hjärntvättas till att skämmas över sig själva och sin historia. Samtidigt kan jag tänka mig att den
starka nationalismen och stoltheten över den egna rasen gör rörelsen extra känslig för
problematisering eller kritik riktad mot vit historia.

162

”Janusz Waluś – valkoinen soturi”, Vastarinta, 10.4.2013, https://www.vastarinta.com/janusz-walus-valkoinensoturi/ (hämtad: 14.3.2021).
163
Hunt, History: Why it matters, 10.

59

Uppfattningen om ett pågående folkmord på vita människor är något NMR backar upp med 1900talshistoria och konspirationsteorin om judisk makt. Till exempel beskylls judarna för att vara de
som ligger bakom den ”mångkulturella massinvandringspolitiken” vilken även kallas för ”destruktiv
självmordspolitik” för Norden och den vita västvärlden.164 Rörelsen ser sig förpliktad till att
informera människor om vad som pågår eftersom man i NMR anser att vita över lag inte själva inser
vad som håller på at hända dem. Sydafrika ses som ett land som förfallit totalt då vita människor
miste kontrollen efter apartheids slut. Landet används av NMR som ett slags skräckexempel på vad
som händer när man låter andra än vita människor komma till makten.
NMR ser historievetenskapen och -forskningen som sådan att den skuldbelägger vita människor som
helhet, men att vita nordiska människor dessutom berövats den uppmärksamhet de skulle vara
förtjänta av till exempel för att deras förfäder vikingarna var de första som seglade till Nordamerika.
Historieforskningen bestraffar nordiska folk dubbelt, enligt hur NMR uppfattar det, vilket ger
rörelsen ytterligare en orsak att skriva om nordisk historia och nordiska människor i vad man tänker
sig är mer positiva ordalag.
En del av NMR:s historieskrivning kan beskrivas som pseudovetenskap eller pseudohistoria.
Välimäki, Seuri och Ristilä konstaterar att pseudovetenskap kan vara svårt att definiera, men att
några kriterier ändå finns. Pseudovetenskap behandlar sådana ämnen som hör till olika
vetenskapliga discipliner men presenterar opålitlig och felaktig information. Forskning i ämnet
förbises antingen helt, eller så nedvärderas eller bortförklaras den. Dessutom är det vanligt att
pseudovetenskapliga framställningar påstår sig innehålla den mest exakta informationen som finns
att tillgå – sådan information som forskare tiger om. I NMR:s material är det vanligt att man hänvisar
till information som forskare vägrar tala eller skriva om av olika orsaker. Ofta ges förklaringen att
forskare vill förhålla sig politiskt korrekta och därför inte talar om vissa saker, eller så kan det påstås
att forskare styrs av judiska intressen. Välimäki, Seuri och Ristilä skriver vidare att pseudohistoria
ofta är sensationellt och presenterar teorier som, ifall de skulle stämma, skulle förändra hela den
rådande uppfattningen om historien. 165 Hit kan till exempel NMR:s försök att framföra en version
av historien där människans ursprung är i Europa och inte i Afrika räknas.

164

Robin Palmblad, ”Juutalaiset, muslimit ja maahanmuutto”, Vastarinta, 22.3.2017,
https://www.vastarinta.com/juutalaiset-muslimit-ja-maahanmuutto/ (hämtad: 30.3.2021).
165
Välimäki & Seuri & Ristilä, ”Pseudohistoriaa Suomen muinaisista kuningaskunnista”, 119.

60

5 Olika typer av historiebruk i NMR:s material
Historiker Peter Aronsson skriver i sin artikel ”Historiekultur, politik och historievetenskap i Norden”
om hur det politiska läget efter kalla krigets slut påverkat historiebruket och -skrivningen. Aronsson
menar att det faktum att kalla kriget och dess konflikt mellan öst och väst tog slut, samt att det
saknats övertygande välfärdsstatliga eller liberaldemokratiska idealsamhällen att förhålla sig till, lett
till en vilja att skriva om historien. Denna omskrivningsprocess sker på allt fler områden, av allt fler
aktörer, både i och utanför etablerade institutioner.166 NMR kan ses som en av de aktörer som delar
viljan att skriva om historien och deltar i denna omskrivningsprocess – om än på relativt begränsad
skala genom sina egna kanaler.
Historiker Sarah Maza skriver i sin bok Thinking about history (2017) om vem som egentligen kan
skriva historia. Maza konstaterar att historievetenskapen inte på samma sätt som många andra
discipliner har något bestämt regelverk eller tekniska metoder som måste följas eller behärskas.
Historievetenskapen lånar metoder från många andra discipliner och är enligt Maza det ämne som
mest frekvent lämnar det akademiska och ”besöker” den offentliga sfären. Historievetenskapens
avsaknad av övergripande struktur eller definition menar Maza att förklarar varför ämnet fortsätter
vara så populärt även utanför den akademiska världen. Maza påpekar att det givetvis finns många
olika kunskaper och färdigheter en historiker behöver behärska beroende på vad hen studerar, men
att även människor utan någon utbildning i historia kan nå framgång genom att skriva om historia.
Maza exemplifierar genom att påpeka att det prestigefyllda priset Pulitzer Award i USA inom
kategorin historia flera gånger tilldelats personer som inte är historiker. Som jämförelse uppmanar
Maza att tänka sig att Nobelpriset i fysik skulle gå till någon utan utbildning inom fysik. Historia
kunde beskrivas som ett ämne om vilket specialister skriver för icke-specialister, men som Maza
påpekar, är inte det helt sant då många storslagna historiska verk producerats av människor som
inte har utbildning inom ämnet.167 Mazas diskussion kring vem som kan skriva historia ger en ökad
förståelse för hur mångfacetterat historia är som ämne, men även för hur många parter inom
samhället kan se hur de kan bidra till historieskrivningen på sitt sätt. Historia är ett ämne i vilket
även andra än historiker har ett intresse och en möjlighet att framföra sin syn eller sitt perspektiv.

166
167

Peter Aronsson, ”Historiekultur, politik och historievetenskap i Norden”, Historisk Tidskrift, 2002:2, 191.
Sarah Maza, Thinking about history (Chicago: The University of Chicago Press, 2017), 1–5.

61

Historia är också på många sätt närvarande i det offentliga rummet: till exempel i museer och
monument, i skolornas läroplaner och i politikernas tal. Denna konstanta närvaro i det offentliga
menar Maza är orsaken till att kontroverser kring innehållet i och karaktären hos historisk forskning
inte är ovanliga även utanför den akademiska världen.168
I sin bok Historiebruk – att använda det förflutna (2004) skriver Peter Aronsson om hur historia kan
användas för att skapa betydelser och mening: ”Den betydelsefulla historien skapas genom att den
förmår bidra till att ge mening, legitimitet och hantera förändring av oss själva och verkligheten”.
Aronsson menar att dessa fundamentala syften ligger som grund för alla sorters historiebruk. Vidare
påpekar Aronsson hur tidsdimensionen i skapandet av mening inte kan undvikas: ”Alltså blir svaret
på frågan om vilka vi är och vart vi är på väg, vilken riktning och vilket öde vi kämpar för eller emot,
i vid mening en fråga om historia”.169 I NMR:s fall är historia av stor betydelse för att skapa legitimitet
och ge mening. Rörelsens syn på historia skiljer sig på många sätt från allmänna uppfattningar eller
vad historieforskning presenterar, och NMR skriver historia bland annat för att rentvå
nationalsocialismens namn och på så sätt öka sin legitimitet och popularitet.
Historiker Lynn Hunt skriver i sin bok History: why it matters (2018) om hur internet och sociala
medier har gjort det lättare att framföra direkta lögner om historien. Det finns ingen granskning och
inga följder av att sprida historiska lögner över nätet.170 Detta faktum underlättar även för en rörelse
som NMR, som obehindrat kan upprätthålla sina hemsidor och fritt ägna sig åt både
historieskrivning och direkta lögner enligt eget tycke.
Syftet med detta kapitel är att identifiera olika typer av historiebruk i NMR:s material. I kapitlet
illustreras och diskuteras rörelsens historiebruk genom en mängd exempel ur källmaterialet.
Historiker Klas-Göran Karlssons modell för historiebruk används som grund för analysen. Enligt
Karlsson kan all slags historia brukas, men detta betyder inte att historiebruk berör allting som har
med historia att göra. Historia brukas för att nå vissa ändamål.171 Karlssons modell omfattar det
vetenskapliga, det existentiella, det moraliska, det ideologiska och det politisk-pedagogiska
historiebruket. Därtill finns en kategori för icke-bruk av historia.

168

Maza, Thinking about history, 4–5.
Aronsson, Historiebruk – att använda det förflutna, 57.
170
Hunt, History: Why it matters, 6–7.
171
Karlsson & Zander, Historien är närvarande, 70.
169

62

Karlsson konstaterar att det även finns andra typer av historiebruk än de sex olika han omfattat i sin
modell. Som exempel nämner han religiöst, kommersiellt och juridiskt historiebruk. Karlsson
argumenterar ändå för att dessa typer av historiebruk till struktur och funktion går in i dem som
omfattas i hans modell, och att de därför inte behöver egna kategorier. Att olika typer av
historiebruk kan gå in i varandra och existerar samtidigt är också något Karlsson poängterar.172 En
kritik som kunde riktas mot modellen av historiebruk har att göra med att gränserna mellan de olika
kategorierna inte alltid är uppenbara. Denna problematik diskuterar historiker Harald Gustafsson i
sin artikel ”Historia på frukostbordet – Historiebruk i två nordiska dagstidningar 1987 och 2012”.
Gustafsson lyfter fram olika modeller för kategorisering av historiebruk, och konstaterar att de kan
fungera ”heuristiskt och hjälpa forskaren att se en struktur i materialet” men att de inte kan
uppfattas som heltäckande eller fullständiga.173 Min personliga uppfattning är lite liknande som
Gustafssons: exempelvis Karlssons modell för historiebruk fungerar bra som ramar för arbetet med
att strukturera källmaterialet och ger forskaren vissa verktyg att använda i analysen. Men samtidig
finns inga klara gränser för vad exakt varje kategori omfattar. Det ger en ganska stor frihet för
tolkning. Jag har ändå valt att använda modellen, då jag uppfattar att den fungerar väl för ett
ideologiskt material likt det NMR producerar.

Det ideologiska historiebruket
En stor del av artiklarna med historiskt tema som NMR låtit publicera på sina hemsidor ger uttryck
för ideologiskt historiebruk, eftersom rörelsen är ute efter att övertyga sina läsare om sin version av
historien. NMR:s historiesyn styrs av rörelsens nationalsocialistiska ideologi. För ideologiskt
historiebruk står viljan att lyckas vara övertygande i centrum och därmed är det inte speciellt viktigt
att hålla sig till empirisk sanning eller att kontrollera sina källor.174
Det ideologiska historiebruket kan sammanfattas som ett bruk av historia genom vilket man strävar
till att legitimera ett politiskt styre, eller genom vilket man försöker rationalisera den förda politiken.
Det ideologiska bruket kan även innebära att man vill “konstruera eller uppfinna ett utarbetat

172

Karlsson & Zander, Historien är närvarande, 78.
Harald Gustafsson, ”Historia på frukostbordet – Historiebruk i två nordiska dagstidningar 1987 och 2012”, Historisk
Tidskrift (2013:2), 223.
174
Karlsson & Zander, Historien är närvarande, 79.
173

63

historiskt meningssammanhang”, skriver historiker Klas-Göran Karlsson.175 Karlsson menar att
politiska ideologier bygger på en uppfattning om att individen har en given plats i ett större
sammanhang eller kollektiv vilket har sin bakgrund i historien. Exempelvis är traditionen central för
de konservativa, medan nationen står i centrum för nationalister och det klasslösa samhället för
socialister samt kommunister. Företrädarna för dessa kollektiv, om det så är frågan om en nation,
stat eller klass, strävar ofta efter att människor ska söka mening och samhörighet från historien för
att på så sätt sympatisera med kollektivet. Karlsson menar vidare att historia många gånger har
fungerat som ett verktyg med hjälp av vilket man lyckats få människor att bli en del av en grupp. Det
egna livet får mening genom en känsla av tillhörighet och kollektiv förankring. Med hjälp av historia
kan man effektivt mobilisera människor för olika syften: till exempel för att stödja en politisk agenda
eller för att omkullkasta en styrande regim. Historia kan både fungera som ett långvarigt ”lim” som
binder samman ideologiska strukturer, men historia kan även användas kortsiktigt i politiska syften,
konstaterar Karlsson.176
Med hjälp av historiebruk kan en maktposition legitimeras. Detta kan ske genom att man lyckas
utveckla historiska meningssammanhang som övertygar målet för historiebruket om att samhället
är på väg mot ett idealtillstånd och en lovande framtid. Man övertygar målgruppen om att den egna
politiska grupperingen, som brukar historia ideologiskt, är den enda som kan garantera denna
positiva utveckling i samhället och att grupperingens makt naturlig, rättfärdig och tillkommit genom
historisk utveckling.177 I NMR:s fall försöker man övertyga sina läsare om att samhället befinner sig
i ett tillstånd av kaos, men att rörelsen genom ett maktövertagande kunde utveckla de nordiska
samhällena till ett nationalsocialistiskt idealsamhälle. Den parlamentariska demokratin ses av NMR
som en av orsakerna till att samhället inte fungerar. Rörelsen framhåller hur Hitler införde
auktoritärt styre i Tyskland för att den parlamentariska demokratin hade lett till en katastrof för
landet.178
Ett annat sätt att nå ut till målgruppen och påverka dem genom ideologiskt historiebruk är att som
politisk kraft lyckas kontrollera hur historia framställs i till exempel läroböcker eller hur historiska
ritualer ser ut. Karlsson påpekar att ideologiskt historiebruk kan rationalisera historien, vilket

175

Karlsson, Historia som vapen, 59.
Karlsson, Historia som vapen, 42.
177
Karlsson & Zander, Historien är närvarande, 74.
178
”NSDAP genomför folkomröstning och får massivt folkligt stöd”, Nordfront, 12.11.2017,
https://www.nordfront.se/nsdap-genomfor-folkomrostning-och-far-massivt-folkligt-stod.smr (hämtad: 3.3.2021).
176

64

innebär att man i efterhand lägger den “till rätta”. Genom att göra det kan man till exempel förklara
eller försvara olika former av förtryck och våld som använts i det förflutna.179 Eftersom NMR just nu
inte är en maktfaktor som kan påverka exempelvis skolböckers innehåll, har rörelsen inte heller
makten att förändra historiska narrativ utanför sina egna kanaler. Dock tänker jag att rörelsen med
säkerhet skulle angripa innehållet i läroplaner och historieböcker ifall NMR någon dag skulle komma
åt makten. Som jag visar i kapitel 4 är rörelsen på många sätt ute efter att förändra rådande narrativ
inom historieforskningen, och som Karlsson skriver, vill man lägga historien till rätta.
Ideologiskt historiebruk kan även användas för att skapa skillnader mellan “vi” och “dem”, för att
stigmatisera någon specifik grupp av människor eller för att måla upp bilden av att en
människogrupp står i vägen för utvecklingen mot idealsamhället eller den blomstrande framtiden
och att denna grupp därför måste undanröjas. Karlsson menar att de som företräder det ideologiska
historiebruket ofta är välutbildade, narrativt skickliga och aggressivt röststarka, och att detta blivit
tydligt till exempel i de länder som frigjordes från kommunismen i Europa. De nationalistiska
konflikterna handlar i många fall om vem som historiskt sett har rätt till ett visst område: vem har
varit i området först eller längst. Det ideologiska historiebruket kan knytas till alla politiska ideologier
och kan användas på många olika sätt. Även om det i många fall används för politisk kontroll eller
för att legitimera makt, kan det även användas i fredliga och konstruktiva syften för att knyta
samman människor och ge dem en känsla av ett gemensamt ursprung, gemensamma målsättningar
och ett gemensamt öde.180 Karlsson konstaterar att ”Ideologiskt historiebruk används för att
legitimera ett politiskt styre eller en förd politik, eller för att konstruera ett historiskt
meningssammanhang”.181
I NMR:s fall går mycket av retoriken ut på att skapa skillnad mellan ”vi” och ”dem”. Med ”vi” avses
vita, nationalistiskt sinnade nordiska och i vissa fall tyska, sydafrikanska eller amerikanska
människor. Med ”dem” avses vanligen judar, men även till exempel kommunister eller människor
av annan etnisk bakgrund kan framställas som gruppen man kämpar emot. Judarna är ändå den
grupp som av NMR målas upp som det verkliga hindret för utvecklingen i Norden och i västvärlden,
och som måste bekämpas för att man ska kunna skapa det nationalsocialistiska idealsamhälle man
tänker sig att Norden borde utgöra.

179

Karlsson & Zander, Historien är närvarande, 74.
Karlsson & Zander, Historien är närvarande, 74–75.
181
Karlsson, Historia som vapen, 59.
180

65

NMR är öppen med sin ideologi och hur de uppskattar Hitler och vad han försökte åstadkomma i
Tyskland. Det råder inget tvivel om att man genom sina texter vill presentera en bild av historien
som enligt NMR är mer sanningsenligt än den historievetenskapen i allmänhet presenterar. I många
artiklar förekommer laddad eller sarkastisk retorik då man beskriver sådana typer av historiska
sanningar som NMR inte alls anser vara några sanningar utan tvärtom, ”groteska lögner”.182 Genom
sina historiska artiklar vill man även lyfta fram nordisk historia och stormän som man anser att inte
fått tillräckligt utrymme eller positiv uppmärksamhet i historieforskningen.
En viktig aspekt i det ideologiska historiebruket enligt Karlsson är uppfattningen om att individen
har en given plats i ett större sammanhang eller kollektiv vilket har sin bakgrund i historien. Karlsson
ger som exempel hur traditioner är viktiga för konservativa, eller hur nationen står i centrum för
nationalister.183 Hos NMR blandas både nationalism och konservatism. Traditionerna får en viktig
roll i flera av artiklarna, och det är inte ovanligt att man inför till exempel julen presenterar en
historisk bakgrund till varför och hur man firat eller upprätthållit jultraditioner. Då det gäller
traditioner i Norden ställs de ofta i kontrast till kristendomen – vilken man ser som en kraft som
förstört det ursprungliga Norden. Ursprung och arv är centrala begrepp när det gäller traditioner.
Till exempel har man inför julen 2017 låtit publicera en insändare med rubriken ”Jultraditioner” av
läsaren Hanna, i vilken hen diskuterar hur julfirandet såg ut i Norden innan kristendomen spred sig
till området och tog över de hedniska traditionerna. Skribenten menar att julen och historien bakom
firandet i Norden har en speciell betydelse: ”Det är en viktig del för att förstå oss nordbor, hur vi
tänkte och hur vi levde”.184 Även en av redaktörerna för Nordfront, Tobias Lindgren, har under
rubriken ”Julens, Lucias och Midsommarens hedniska ursprung” (13 december 2016), skrivit om
nordbors traditioner och hur den kristna kyrkan gjort ”otaliga försök att utplåna de förkristna
traditionerna” medan det moderna samhället försökt ”kommersialisera och trivialisera” dem
samma.185 Speciellt den kristna kyrkan får alltså flera gånger en känga från NMR för att ha kommit
in och tagit över gamla nordiska traditioner och därmed förstört det ”ursprungliga” sättet på vilket
förfäderna till dagens nordiska befolkningar levde.

182

Bland annat förintelsen kallas vid ett flertal tillfällen för en ”grotesk lögn”.
Karlsson, Historia som vapen, 42.
184
”Jultraditioner”, Nordfront, 12.12.2017, https://www.nordfront.se/jultraditioner.smr (hämtad: 24.1.2021).
185
Tobias Lindberg, ”Julens, Lucias och Midsommarens hedniska ursprung” Nordfront, 13.12.2016,
https://www.nordfront.se/julens-lucias-och-midsommarens-hedniska-ursprung.smr (hämtad: 23.1.2021).
183

66

Historiker Peter Aronsson skriver om sina tankar kring hur bruket av historia kan skapa mening och
betydelse: ”Den betydelsefulla historien skapas genom att den förmår bidra till att ge mening,
legitimitet och hantera förändring av oss själva och verkligheten”. Aronsson menar att dessa
fundamentala syften ligger som grund för alla sorters historiebruk. Vidare påpekar Aronsson hur
tidsdimensionen i skapandet av mening inte kan undvikas: ”Alltså blir svaret på frågan om vilka vi är
och vart vi är på väg, vilken riktning och vilket öde vi kämpar för eller emot, i vid mening en fråga
om historia”.186 Viljan att skapa mening och betydelse kan ses i historiebruket hos NMR både i hur
de vill lyfta fram sin egen befolknings historia för att de anser att den inte får tillräcklig
uppmärksamhet, men även i hur de försöker revidera bilden allmänheten har beträffande till
exempel andra världskriget och Tysklands roll i kriget. Ur NMR:s synvinkel var Hitlers Tyskland inte
ett land som ville utvidga sina gränser eller förinta människor – utan ett land med en ledning som
ville det bästa för sin egen befolkning. NMR:s historiebruk är på många sätt ett försök att rentvå inte
bara Hitler eller det nationalsocialistiska Tyskland, utan hela den nationalsocialistiska ideologin.
Genom sitt historiebruk vill man skapa mening och betydelse för sin fortsatta nationalsocialistiska
kamp.
Klas-Göran Karlsson skriver också hur man med hjälp av ideologiskt historiebruk effektivt kan
mobilisera människor för olika syften: till exempel för att stödja en politisk agenda eller för att
omkullkasta en styrande regim.187 Ett exempel på hur man försöker använda ett historiskt exempel
för att visa på hur dagens styre och demokrati borde förändras för att över huvud taget fungera, är
då man på Nordfront den 12 november 2017 publicerar artikeln ”NSDAP genomför folkomröstning
och får massivt folkligt stöd”. I artikeln förklaras det hur det faktum att man med hjälp av lagstiftning
och ”helt enligt demokratins regler” i Tyskland bytte ut partiväsendet och den parlamentariska
demokratin mot auktoritärt styre med Hitler som ”obestridd ledare”, genomfördes för att rädda
landet från en katastrof som orsakats av den parlamentariska demokratin. Partier kämpar enligt
NMR enbart för sina egna intressen och inte för hela folkets bästa – och därför var det nödvändigt
att avsluta mångpartisystemet för att bekämpa ekonomisk och politisk katastrof samt skydda
Tyskland från det inhemska kommunistiska hotet. Hitler framställs som en man som brydde sig om
sitt folk, som inte tog makten för att han var maktgalen utan av en genuin vilja att lyfta upp Tyskland.

186
187

Aronsson, Historiebruk – att använda det förflutna, 57.
Karlsson, Historia som vapen, 42.

67

Dessutom poängterar man på Nordfront hur Hitler var mån om att ha folkets stöd och hur han visade
detta genom att ordna folkomröstningar. En parallell till dagens Sverige dras då det konstateras att:
Under de tolv år det nationalsocialistiska Tyskland existerade genomfördes fler
folkomröstningar än de sex stycken som genomförts i Sverige sedan 1922.188

Fokus läggs på att det nationalsocialistiska Tyskland gav mer makt och påverkningsmöjligheter åt
sitt folk än vad det parlamentariska, demokratiska Sverige gör idag. Artikeln kan ses som ideologiskt
historiebruk där man vill motivera och visa varför befolkningen borde stöda den form av ideologi
och styre man själv som rörelse förespråkar – framom det styre som är rådande i Sverige i detta fall.
Även om NMR inte är en makthavande rörelse som kan styra historieskrivningen till exempel i
skolornas läroböcker, så eftersträvar rörelsen den politiska makten i de Nordiska länderna. Därför
anser jag det motiverat att analysera många av rörelsens artiklar som delar av ett ideologiskt
historiebruk.
Samtidigt förekommer en hel del artiklar där det ideologiska historiebruket egentligen inte är direkt
närvarande: exempelvis i artiklar där man återger en nyhet som någon media publicerat kring ett
arkeologiskt fynd.189 I dessa fall verkar det mer handla om att man vill uppdatera sina läsare kring
nyheter som de kanske inte annars skulle läsa – eventuellt just på grund av den inom NMR rådande
uppfattningen att media ljuger samt att både underhållningsindustrin och media ägs av judar.190
Den judiska makten anses vara betydande och omöjlig att kritisera utan att bli kallad antisemit.191
Kritiken mot judar och etablerade medier är så ofta förekommande både på Nordfront och
Vastarinta, att det får mig att tänka att det kan finnas en del läsare som får sina nyheter enbart från
sidor likt dem som NMR upprätthåller. Denna misstanke förstärks av att Nordfront även erbjuder
något så ”opolitiskt” som väderprognoser, och genom deras uppmaningar till sina läsare att föra

188

”NSDAP genomför folkomröstning och får massivt folkligt stöd”, Nordfront, 12.11.2017,
https://www.nordfront.se/nsdap-genomfor-folkomrostning-och-far-massivt-folkligt-stod.smr (hämtad 21.1.2021).
189
Se exempelvis: ”1300-talsmynt hittade vid utgrävning av medeltida borg”, Nordfront, 18.7.2016,
https://www.nordfront.se/1300-tals-mynt-hittade-vid-utgravning-av-medeltida-borg.smr (hämtad: 4.1.2021).
190
Se exempelvis: Daniel Olofsson, ”Kejsar Nero”, Nordfront, 27.3.2016, https://www.nordfront.se/kejsar-nero.smr
(hämtad: 4.1.2021).
191
Se exempelvis: Robin Palmblad, ”’Förintelsen är en lögn’”, Nordfront, 16.5.2015,
https://www.nordfront.se/forintelsen-ar-en-logn.smr (hämtad: 4.1.2021).; Robin Palmblad, ”Kristen amerikan
angriper ’Förintelse’-bluffen’”, Nordfront, 14.6.2015, https://www.nordfront.se/kristen-amerikan-angriper-forintelsebluffen.smr (hämtad: 4.1.2021), eller: ”Judisk fräckhet om mediekontroll”, Nordfront, 29.9.2017,
https://www.nordfront.se/judisk-frackhet-om-mediekontroll.smr (hämtad: 24.1.2021).

68

nationalsocialistisk kamp till exempel genom att understöda alternativmedia.192 Om rörelsen lyckats
övertyga sin läsare om att den enda sanna versionen av både aktuella och historiska händelser
presenteras på NMR:s sidor, kanske de inte söker några som helst andra källor eller perspektiv. Det
mångsidiga innehållet som speciellt den svenska grenen av NMR erbjuder kan ge upphov till en
känsla av att allt läsaren behöver veta om olika ämnen, finns smidigt samlat på en och samma
webbsida.

Det moraliska historiebruket
Det moraliska historiebruket framkommer i många olika sammanhang på NMR:s sidor. Moraliskt
historiebruk innebär att mobilisera människor och skapa ett motstånd mot en orättvisa - om den så
är verklig eller upplevd. Moraliskt historiebruk handlar om en reaktion mot att någon grupp
förtryckts, glömts bort eller att den inte har utrymme i den rådande historiekulturen, medan någon
annan grupp (ofta den politiska, makthavande) gynnats av detta förhållande. Målet är att orättvisan
ska försvinna och läget återgå till vad det var innan orättvisan eller “det historiska missförhållandet”
uppkom.193
Ett sätt på vilket NMR ägnar sig åt moraliskt historiebruk är i hur de presenterar vita människor som
förtryckta och som föremål för ett självmord eller en förintelse. Vita människors civilisationer ses
som hotade av bland annat invandring och en historisk utveckling som lett till att samhällen och
institutioner styrs av sådana krafter som stävar till att förstöra de kulturer vita människor byggt upp.
Denna upplevda oförrätt uppfattar man att Hitler var medveten om och att han försökte kämpa
emot den – en kamp som ledde till andra världskriget. Eftersom Hitler inte vann kriget har
situationen bara förvärrats enligt hur NMR uppfattar det: efter 1945 har vita människor i Europa
inte tillåtits vara nationalister eller stolta över sin egen befolkning. Den judiska maktkonspirationen
ses som den kraft som står bakom detta förtryck mot vita människor.194 Jag diskuterar dessa teman
mer utförligt i kapitlet ”NMR och historieskrivningen kring den vita människan: exemplet Sydafrika”.

192

Se exempelvis: Robin Palmblad, ”Vita människors självmord?”, Nordfront, 5.7.2014, https://www.nordfront.se/vitamanniskors-sjalvmord.smr (hämtad: 14.3.2021).
193
Karlsson & Zander, Historien är närvarande, 73.
194
Se till exempel: Johannes Kaila, ”Taistelemalla emme häviä”, Vastarinta, 4.3.2014,
https://www.vastarinta.com/taistelemalla-emme-havia/ (hämtad: 24.3.2021); ”Avslöjande dokumentär släppt”,
Nordfront, 12.7.2013, https://www.nordfront.se/avslojande-dokumentar-slappt.smr (hämtad: 24.3.2021).

69

NMR:s historiebruk bottnar givetvis i rörelsens ideologi och världsuppfattning, vilka på många sätt
skiljer sig från vad till exempel forskningen förmedlar. Därför kan man fråga sig huruvida det
verkligen är moraliskt historiebruk NMR sysslar med. Jag skulle dock hävda att delar av NMR:s
historiebruk kan beskrivas som moraliskt, men att läsaren givetvis får hålla i åtanke att rörelsen
utgår från sina egna moraliska ståndpunkter. Förintelsen av den vita människan är högst verklig för
NMR och kampen mot denna förintelse är både verklig och viktig.
Moraliskt historiebruk kan också skönjas i NMR:s artiklar som behandlar tyskarnas situation under
och efter andra världskriget. NMR lyfter flera gånger i sina artiklar upp tyskarnas och de civilas öden
under andra världskriget, eftersom de anser att det narrativ som de allierade framfört efter kriget
inte stämmer överens med verkligheten. NMR försöker fungera som ett språkrör för förlorarna i
kriget och försöker genom sina artiklar på sätt och vis skipa rättvisa för tyskarna som de anser ha
blivit felporträtterade i historieskrivningen efter kriget.195
Genom moraliskt historiebruk försöker rörelsen rätta till det historiska missförhållandet och ge
utrymme åt tyskarna i en historiekultur där NMR anser att de inte fått plats. Klas-Göran Karlsson
menar att moraliskt historiebruk kan ses som en del av det politisk-pedagogiska historiebruket, då
det utövas av politiker och kan handla exempelvis om att be om ursäkt, lova botgöring eller erkänna
någon orättvisa eller ett brott som begåtts mot en folkgrupp i ett land. Karlsson exemplifierar med
hjälp av nazismens och kommunismens brott samt folkmordet på armenierna.196 I ”normala fall” då
historia brukas moraliskt kan alltså nazismen lyftas upp som ett exempel på en bov i historien som
gjort sig skyldig till brott. Inom NMR:s historieskrivning vänder man på resonemanget: nazisterna
var de som handlade moraliskt rätt, medan de allierade porträtteras som krigshetsare vilka
attackerade försvarslösa civila tyskar. Historiker Kim Salomon skriver i artikeln ”1900-talets
skräckkabinett – Krig, katastrofer och historiekultur” om hur minneskulturen kring andra
världskriget utvecklats. Salomon menar att det blivit en självklarhet att peka ut de ansvariga för
exempelvis Dresden, Hiroshima och Auschwitz, och att det i bakgrunden kan handla om moraliskt,
politiskt eller ideologiskt ansvar. Vidare understryker Salomon moralens betydelse i
identitetsskapande och i minneskulturen, och hur olika grupper kämpat för att deras berättelser ska

195

Se till exempel: ”Vi får aldrig glömma!”, Nordfront, 27.1.2015, https://www.nordfront.se/vi-far-aldrig-glomma.smr
(hämtad: 23.3.2021).
196
Karlsson & Zander, Historien är närvarande, 77.

70

bli en del av officiell historieskrivning.197 Om andra världskrigets tyskar skriver Salomon att även de
genomgått en förvandling under de senaste decennierna: från att ha varit förövare, har de börjat
ses som offer för flygbombningar och folkomflyttningar.198 Utgående från Salomons teser verkar det
som att NMR ser det som att omvärlden och historieforskningen fortsättningsvis håller fast vid en
minneskultur där tyskarna enbart ses som onda förövare – då det i verkligheten skett en utveckling
där bilden av andra världskrigets tyskar fått många fler nyanser.

Det existentiella historiebruket
Historia kan brukas existentiellt för att förstärka en specifik identitet. Detta görs genom att betona
historisk kontinuitet eller genom att skilja på historiens “vi” och “de”. Klas-Göran Karlsson
argumenterar för att bruket av historia kan kopplas till ett behov av att bli en del av historien - att
bli en del av något större än en själv. En insikt om att man kan “gå till historien” kan medföra känslor
av både trygghet och stabilitet – eller den totala motsatsen.199 Kim Salomon påpekar hur det faktum
att det för så många olika grupper varit viktigt att deras identitetsbärande berättelser accepteras,
vittnar om hur viktigt historia är ur ett existentiellt perspektiv. En existentiell plats i historien kan ha
en stor betydelse för människor.200
Att hålla fast vid traditioner och fira helgdagar är exempel på existentiellt historiebruk,201 som även
NMR ägnar sig åt och lägger vikt vid i sina historiska artiklar. Som jag visar i kapitel 4.2 ”NMR, den
nordiska historien och kristendomen”, anser man i rörelsen att det nordiska arvet är hotat. Detta
uttrycks bland annat genom de artiklar som publiceras inför högtider så som julen, påsken och
midsommaren. I artiklarna presenteras ofta ett historiskt perspektiv som går väldigt långt bak i
tiden, då man redogör för bakgrunden till varför en viss tradition firas och hur den bör firas.

197

Kim Salomon använder begreppet officiell historieskrivning. Själv har jag valt att använda begreppet ”professionell
historieskrivning”, då jag avser det vetenskapliga/akademiska historieskrivandet.
198
Kim Salomon, ”1900-talets skräckkabinett – Krig, katastrofer och historiekultur”. Klas-Göran Karlsson & Ulf Zander
(red.), Katastrofernas århundrade – Historiska och verkningshistoriska perspektiv (Lund: Studentlitteratur, 2009), 106.
199
Karlsson & Zander, Historien är närvarande, 73.
200
Salomon, ”1900-talets skräckkabinett”, 106.
201
Karlsson & Zander, Historien är närvarande, 73.

71

Nedan presenterar jag två andra typer av existentiellt historiebruk NMR ägnar sig åt: dels hur det
tar sig uttryck i rörelsens symbol, dels hur det syns i NMR:s historieskrivning kring de
nationalsocialistiska martyrerna.

Historiebruk genom symboler: Tyrrunan
I Nordiska motståndsrörelsens symbol som bland annat används på rörelsens webbsidor, kan
noteras en typ av existentiellt historiebruk. Existentiellt historiebruk används till exempel i syfte att
stärka en specifik identitet eller för att skilja på historiens ”vi” och ”de”. Genom användningen av
en vikingatida symbol kan rörelsen framhäva och förstärka känslan av den nordiska identiteten och
det nationalsocialistiska arvet bland sina medlemmar. De nordiska förfäderna, folkets ursprung och
den egna nordiska historien är viktig för rörelsen, vilket gör det faktum att man valt en vikingatida
runa som sin symbol föga förvånande. Tyrrunan motsvarar till uttalet vårt “t”, och innehar nummer
sjutton i den nordiska runraden. Det fornnordiska namnet för runan var Tiwar, vilket även var ett
annat namn för krigsguden Tyr. Tyrrunan, som härstammar från det förkristna Europa, togs i bruk
av nazisterna och representerade för dem kamp, strid och seger. Runan användes av SS-officerare
och kom även att få en central roll inom Hitler-Jugend. I Sverige användes runan under 1930-talet
av Nordisk Ungdom, en ungdomsorganisation underställd det svenska nazistpartiet NSAP.202
Motståndsrörelsen använder Tyrrunan på sina grönvita flaggor bland annat i samband med
demonstrationer.203

Martyrer som en del av historiebruket
Förekomsten av martyrer i NMR:s material är inte helt ovanlig. Användningen av martyrer i de
historiska artiklarna rörelsen producerar, kan ses som ett existentiellt historiebruk där man
uttrycker en uppskattning för att eller en syn på vikten av att bli en del av historien. Samtidigt
förstärker berättelserna om martyrerna den egna nationalsocialistiska identiteten, kampviljan samt
kopplingen till ideologins historia.

202
203

Håkan Gestrin, Högerextrema rörelser och deras symboler (Stockholm: Natur och kultur, Expo 2007), 82.
Gestrin, Högerextrema rörelser, 99.

72

Till källmaterialet för denna avhandling hör sammanlagt 498 artiklar, varav 152 utgörs av så kallade
personporträtt. Bland dessa personporträtt förekommer artiklar kring de nationalsocialistiska
martyrerna. En person som får relativt mycket utrymme på både Vastarinta (tre artiklar) och
Nordfront (11 artiklar) under de studerade årens lopp är Horst Wessel. Wessel var en aktivist och
SA-man som inom nationalsocialistiska kretsar har blivit en martyr, eftersom han dödades av
kommunister år 1930 i Berlin.204 Historikern Dick Harrison skriver i Svenska Dagbladet (4 november
2020) i en artikel med rubriken ”Horst Wessel – nazisternas martyr” att mordet på Wessel var något
som ”den nazistiska propagandamaskinen inte var sena att använda”.205 Efter att nazisterna kom till
makten i Tyskland 1933, blev en kampsång skriven av Wessel nästan som en andra nationalsång
med namnet ”Horst Wessel Lied”.206
Att Horst Wessel är en viktig person för NMR går inte att förbise: till exempel har han lyfts fram på
rörelsens aktivistdagar som en person som har en betydelse för dem som för den
nationalsocialistiska kampen än idag. Wessel beskrivs av NMR som ”kampviljan personifierad” och
som ”de tyska nationalsocialisternas främste martyr”.207 Under hösten 2013 utkom boken Horst
Wessel – Tredje rikets hjälte och martyr, skriven av Nils-Eric Hennix. Hennix har varit partiledare för
Nationaldemokraterna i Sverige, och senare aktiv inom Svenskarnas parti. Han har även blivit dömd
för hets mot folkgrupp på grund av sina blogginlägg där han framför påståenden om skillnader
mellan människorasers intelligens.208 Boken han skrivit om Wessel publicerades i tio delar på
Nordfront,209 och är ett av flera boktips kring Wessel som tilldelas läsarna.210
Horst Wessel är inte den enda nationalsocialistiska martyren som lyfts fram i NMR:s artiklar – även
till exempel Wilhelm Gustloff som ledde NSDAP i Schweiz innan han mördades av en judisk student
1936, blev enligt NMR ”en blodsmartyr för den nationalsocialistiska rörelsen”.211 Ett annat exempel

204

Michael Azar, Den ädla döden. Blodets politik och martyrens minne (Stockholm: Leopard förlag, 2013), 75.
Dick Harrison, ”Horst Wessel – nazisternas martyr”, Svenska Dagbladet, 4.11.2020, https://www.svd.se/horstwessel--nazisternas-martyr (hämtad: 4.2.2021).
206
Azar, Den ädla döden, 75.
207
”Horst Wessel lever än!”, Nordfront, 23.2.2013, https://www.nordfront.se/horst-wessel-lever-an.smr (hämtad:
4.2.2021).
208
Daniel Vergara, ”Tidigare partiledare döms för hets mot folkgrupp”, Expo, 7.6.2012,
https://expo.se/2012/06/tidigare-partiledare-d%C3%B6ms-f%C3%B6r-hets-mot-folkgrupp (hämtad: 15.4.2021).
209
”Nordfront publicerar Nils-Eric Hennix bok om Horst Wessel”, Nordfront, 11.8.2013,
https://www.nordfront.se/nordfront-publicerar-nils-eric-hennix-bok-om-horst-wessel.smr (hämtad: 4.2.2021).
210
Se till exempel: ”Intervju med martyren Horst Wessel”, Nordfront, 25.2.2017, https://www.nordfront.se/intervjumed-martyren-horst-wessel.smr (hämtad: 4.2.2021).
211
”Mordet på Wilhelm Gustloff”, Nordfront, 4.2.2017, https://www.nordfront.se/mordet-pa-wilhelm-gustloff.smr
(18.2.2021).
205

73

är SA-mannen Hans Kütemeyer som dödades av kommunister år 1928 och som NMR menar att är
en relativt okänd martyr. På Nordfront påpekar man hur han lyftes fram i nationalsocialistiska
kretsar av Joseph Goebbels som ”ett exempel på en självuppoffrande och idealistisk ’okänd
soldat’”.212
Michael Azar, forskare i idé- och lärdomshistoria vid Göteborgs universitet, diskuterar i boken Den
ädla döden. Blodets politik och martyrens minne (2013) hur martyrer var en del av
propagandamaskineriet i det nationalsocialistiska Tyskland. Enligt Azar bottnar detta i hur Hitler
använde tyskarnas trauma och sorg över sina förlorade soldater i första världskriget i sin politik och
retorik. Det tyska folket hade förlorat sina söner i ett krig som de sedan fått skulden för. Soldaterna
hade inte blivit hjältar – tvärtom i omvärldens ögon – och många av dem låg i omärkta massgravar.
Hitler såg hur han kunde utnyttja denna djupa sorg hos befolkningen och peka ut skyldiga till kriget
och till de unga tyskarnas död. Azar menar att Hitler förvandlade sig själv till ”de stupades levande
språkrör” och att ”besattheten av de döda” överlag var ett utmärkande drag i de tyska
nationalsocialisternas retorik. Martyrerna fick även torg och gator uppkallade efter sig, och tempel
byggda till sin ära. De nationalsocialistiska ledarna förstod snabbt hur bra martyrer passade in i
partiets propaganda, bland annat på grund av att martyrer inte kan protestera mot hur minnet av
dem brukas. Azar menar också att berättelserna om martyrernas offergärningar berörde
befolkningen på djupet och ”bildade kärnan i deras identifikationer med den överhistoriska ariska
gemenskapen”. Dessutom kan berättelser om martyrer väcka hämndvilja och krav på nya offer –
vilket passade bra för regimen i Tyskland på 1930-talet.213
Historiker Heléne Lööw diskuterar hjälte- och martyrkulturen inom grupper hon kallar
”rasideologiska”. Till dessa martyrer och hjältar hör 1930-talets nationalsocialistiska ledare, men
även medlemmar av nutida nationalsocialistiska grupper som av olika orsaker dödats eller fängslats,
skriver Lööw. Vidare påpekar hon att de hjältar som finns inom nationalsocialistiska kretsar, sällan
är segrare, ”utan förlorarna, de som tillsynes obevekligt vandrar mot undergången”. Den fascination
för Tredje riket som funnits bland nationalsocialister under efterkrigstiden, har mer handlat om de
sista dygnen, ”slutstriden” än om rikets storhetstid, menar Lööw.214

212

”Den okände SA-mannen Hans Kütemeyer”, Nordfront, 17.11.2017, https://www.nordfront.se/den-okande-samannen-hans-kutemeyer.smr (hämtad: 23.2.2021).
213
Azar, Den ädla döden, 74–76.
214
Lööw, Nazismen i Sverige 2000–2014, kapitlet: ”III. Högtider och ritualer in i 2000-talet”.

74

De som dödats av nationalsocialismens fiender – kommunister och judar – lyfts fram som martyrer
på NMR:s webbsidor. Sättet man på Nordfront beskriver Horst Wessel som en person som kämpade
för den nationalsocialistiska sakens skull in i döden, är ett exempel på det Lööw skriver om hur det
vanligen är förlorarna som blir martyrer och hjältar i nationalsocialistiska kretsar.215 Martyrerna lyfts
fram som förebilder och inspiration för dem som ser sig som delaktiga i den nationalsocialistiska
kampen. Att peka på martyrerna i sin historieskrivning kan även tolkas som ett sätt för NMR att
understryka allvaret i rörelsens ideologiska kamp för sina läsare. Användningen av martyrerna i sin
historieskrivning är en typ av existentiellt historiebruk, där man framhäver hur vissa av ideologins
kämpar blivit en del av något större än dem själva: de har gått till historien.

Det politisk-pedagogiska historiebruket
Historia kan även användas inom politiken i form av analogier eller genom att hänvisa till eller dra
paralleller mellan nutid och historiska teman. Klas-Göran Karlsson påpekar att det politiskpedagogiska historiebruket inte kräver några omfattande historiska kunskaper, men nog en
uppfattning om hur olika historier kan vara värdeladdade på olika sätt. Målsättningen med denna
typ av historiebruk är i första hand att väcka intresse eller debatt och att pressa människor till att ta
ställning politiskt. Det ”historiska jämförelseobjekt” som används för att backa upp den egna
politiska argumentationen kring dagsaktuella frågor är vanligen starkt negativt laddat, menar
Karlsson.216 Typiska exempel på dessa historiska jämförelseobjekt är nazismen, Hitler och
förintelsen: om en nutida situation jämförs med dessa kan man räkna med stor uppmärksamhet
både politiskt och inom media.217 Inom NMR används politisk-pedagogiskt historiebruk dock på ett
annorlunda sätt. Istället för att använda Hitler eller nazismen som historiska, negativt laddade
jämförelseobjekt, hittar man ideologiskt mer passande historiska fenomen att dra paralleller till
inom sin historieskrivning.
I artikeln ”Älkää kutsuko minua terroristiksi” som den anonyma gästskribenten NOX författat och
som publicerats på Vastarinta, drar skribenten paralleller mellan DDR och dagens Finland. DDR lyfts
fram som det negativa historiska exemplet, där man utövade kontroll och spioneri mot

215

Lööw, Nazismen i Sverige 2000–2014, kapitlet: ”III. Högtider och ritualer in i 2000-talet”.
Karlsson & Zander, Historien är närvarande, 75.
217
Karlsson & Zander, Historien är närvarande, 76.
216

75

befolkningen, vilket ledde till att till och med familjemedlemmar vände sig mot varandra. Parallellen
till dagens samhälle anser skribenten är hur personer som är ”toleranta” (”suvaitsevaiset”),
samtidigt som de nog anser att verksamheten inom DDR var avskyvärd, kräver en slags polisstat som
ska förfölja dem som tänker fel (”ajatusrikollinen”).218 Till dessa ”feltänkande” hör alltså
nationalsocialisterna. I artikeln används politisk-pedagogiskt historiebruk genom den historiska
jämförelse skribenten presenterar. DDR och spioneriet får agera som en negativ historisk parallell
för att försöka övertyga läsarna om skrämmande likheter mellan det östtyska samhället då och det
finska samhället nu.
Ett annat sätt på vilket man drar paralleller mellan ”då och nu” är i en jämförelse mellan läget i
Tyskland under 1930-talet och läget i dagens Sverige. Enligt artikeln ”Blodsnatten i Wöhrden” (7
mars 2017) var situationen i Tyskland ”på många sätt lik den som råder i Sverige idag”. En stor
skillnad, hävdar man, är att det politiska klimatet som rådde i Tyskland under 1930-talet var
betydligt våldsammare än vad politiken i Sverige idag är. Dock menar man att ”systemets fotsoldater
även då fick fritt spelrum att angripa sina meningsmotståndare. Många gånger attackerade de
nationalsocialisternas marscher genom att använda polisen som sköld. När nationalsocialisterna
slog tillbaka blev de ofta angripna av polisen”.219 Från NMR:s sida vill man alltså likna den behandling
man själv upplever sig bli utsatt för av meningsmotståndare och polis, med den som de tyska
nationalsocialisterna upplevde innan Hitler kom till makten.
För NMR är den nationalsocialistiska kampen och medlemmarnas aktivism av stor vikt: det är viktigt
att hålla fast vid kampen och vid sina principer. Det är även viktigt att hedra dem som kämpat för
samma målsättningar tidigare i historien. Därför används å ena sidan nationalsocialistiska martyrer
i NMR:s historiebruk, men å andra sidan skriver man också om dem som förrått sina ideologiska
fränder och till exempel tagit avstånd från sina nationalsocialistiska släktningar. I artikeln
”Uppgörelsens timma” (12 mars 2013) på Nordfront skriver Haakon Forwald, en av medlemmarna i
redaktionen för NMR:s norska hemsida, om det han kallar för ”moderna häxprocesser”:
Att vi år 2013 inte längre tror på troll och häxor är en självklarhet. Att det under
medeltiden brändes häxor på bål – avskyr vi och tar avstånd ifrån. Vissa myter är dock

218

NOX, ”Älkää kutsuko minua terroristiksi”, Vastarinta 20.10.2017, https://www.vastarinta.com/alkaa-kutsukominua-terroristiksi/ (hämtad: 12.1.2021).
219
”Blodsnatten i Wöhrden”, Nordfront 7.3.2017, https://www.nordfront.se/blodsnatten-i-wohrden.smr (hämtad:
12.1.2021).

76

seglivade och svåra att bli kvitt. Vissa historiska händelser kan inte diskuteras i vissa
länder utan att man riskerar straff. Vissa ideologier bör man ta avstånd ifrån och om
man mot förmodan inte gör det riskerar man familjära, sociala och ekonomiska
problem för att nämna några.
Att nationalsocialister, eller ”nazister” som de ska kallas, är och var onda – är
vedertaget. Har man någon i familjen som olyckligtvis stred på ”fel sida” under andra
världskriget, så har man två val: Prata aldrig om det med någon, byt eventuellt
efternamn och ta avstånd om någon på något sätt skulle få reda på det. Eller det
alternativ som vår författare i denna artikel har valt, nämligen att ta avstånd, skämmas,
förnedra och spotta på minnet av sin egen släkt – och sist men inte minst: gör
ekonomisk vinning på det!220

Behandlingen av nationalsocialister liknas alltså vid häxprocesserna och en man som skrivit en bok
om sin nationalsocialistiska släkting ses på med avsmak för att han tar avstånd från ideologin och
sin släkting. Att han ännu dessutom kan göra ekonomisk vinst på att ge ut en bok, ökar på NMR:s
fientliga inställning. Detta kan förklaras med att rörelsen är mycket negativt inställd även till
kapitalismen.
På NMR:s sidor skriver man om både aktuella och historiska förrädare mot dem som kämpar för den
nationalsocialistiska ideologins seger. Den tyska fältmarskalken von Paulus lyfts fram som något av
”förräderiets ansikte” och han beskrivs även som ”själva sinnebilden för en individ som låter sitt
svek utnyttjas som vapen”. Von Paulus anklagas för att ha kapitulerat i Stalingrad och på så vis ha
överlämnat sig själv till bolsjevikerna – istället för att ha gjort som han borde, det vill säga skjutit sig
själv. Enligt NMR hade ingen tysk fältmarskalk innan von Paulus gett sig till fånga och eftersom han
inte kämpade till döden var han en feg man som ”snabbt skulle brytas ner av ryssarna”. Skribenten
på Nordfront drar en parallell mellan von Paulus och dagens nationella, för att på sätt och vis
exemplifiera hur allvarligt man ser på vissa förrädiska handlingar:
Det finns en von Paulus i en del nationella även idag – individer som sätter sina
egenintressen före folkets väl; de som samarbetar med systemet, de som ger

220

Haakon Forwald, ”Uppgörelsens timma”, Nordfront 12.3.2013, https://www.nordfront.se/uppgorelsens-timma.smr
(hämtad: 5.3.2021).

77

information till Expo, de som går med i Exit och de som hugger forna kamrater i ryggen,
har alla drag av von Paulus. Sådana individer talar ofta stort men handlar fegt när det
väl kommer till kritan.221

Von Paulus får agera som ett historiskt exempel på en person som skadat kampen genom att, ur
NMR:s perspektiv sett, ha uppfört sig som en ynkrygg mot övriga nationalsocialister. Exemplet är en
form av politisk-pedagogiskt historiebruk där man lyfter fram ett starkt negativt laddat exempel från
historien och jämför det med handlingar människor gör idag.
I april 2017 uppfattar man inom NMR att det faktum att media, som man kallar ”lögnpressen”, allt
oftare skriver om NMR och hur farlig rörelsen är för demokratin är ett tecken på att
”etablissemanget” tar dem på allvar. I artikeln ”På väg mot revolutionen!” författad av Jimmy
Thunlind som är en av redaktörerna bakom Nordfront, konstaterar han hur det fortfarande finns de
som tvivlar på att NMR kan bli en maktfaktor att räkna med. Thunlind drar därför en parallell till hur
nationalsocialismen ”organiserades, växte och vann makten i Tyskland” – detta för att visa för sina
läsare att en nationalsocialistisk seger är möjlig.222 De utmaningar nationalsocialisterna hade i
Tyskland under 1920- och 1930-talen får agera som historiska exempel på hur man trots svårigheter
kan nå sina mål. Artikeln kan ses som ett sätt att försöka inspirera och motivera läsarna att fortsätta
tro på nationalsocialismens framtida framgångar.
Även Finland och NMR:s finska gren vävs in i en jämförelse med historiska händelser, då det hösten
2017 i artikeln ”Veckans låt: Echipa Mortii (Järngardets dödspatrullers sång)” på Nordfront dras en
parallell mellan hur Järngardet223 i Rumänien, på grund av ett uttalat stöd till Hitler, förbjöds av den
rumänska staten år 1933: ”precis som Polisstyrelsen i Finland försöker att göra med Nordiska
motståndsrörelsen just nu”.224 I artikeln hänvisas alltså till hur NMR:s aktivitet i Finland genomgick

221

”Förräderiets ansikte”, Nordfront, 2.2.2013, https://www.nordfront.se/forraderiets-ansikte.smr (hämtad:
5.3.2021).
222
Jimmy Thunlind, ”På väg mot revolutionen!” Nordfront 27.4.2017, https://www.nordfront.se/pa-vag-motrevolutionen.smr (hämtad: 11.2.2021).
223
Järngardet var en uttalat fascistisk och antisemitisk rörelse i Rumänien, verksam under mellankrigstiden och andra
världskriget. Se till exempel: ”Järngardet”, Nationalencyklopedin AB,
https://www.ne.se/uppslagsverk/encyklopedi/l%C3%A5ng/j%C3%A4rngardet (hämtad: 5.3.2021).
224
”Veckans låt: Echipa Mortii (Järngardets dödspatrullers sång)” Nordfront, 20.10.2017,
https://www.nordfront.se/veckans-lat-echipa-mortii-jarngardets-dodspatrullers-sang.smr (hämtad 24.1.2021).

78

en undersökning och hösten 2017 förbjöds av tingsrätten i Birkaland.225 Finska staten liknas vid den
rumänska staten under 1930-talet till följd av domstolsbeslutet, samtidigt som NMR liknas vid det
fascistiska och antisemitiska rumänska Järngardet.

Historiebruk, icke-bruk eller missbruk av historia?
I sin modell över historiebruk diskuterar Klas-Göran Karlsson icke-bruk som en typ av ideologiskt
historiebruk. Karlsson menar att icke-bruk vanligen används samtidigt som eller till och med kan
vara en förutsättning för det ideologiska historiebruket. Denna typ av historiebruk innebär att man
eliminerar sådana delar av historien som skadar den egna ideologin. För att en viss ideologi med
dess världsbild och maktordning ska lyckas övertyga människor, kan det krävas att man tystar ner
eller helt döljer historiens kritiska röster. Icke-bruket menar Karlsson att främst syns genom att man
döljer information, eller undviker att beröra något som kan tänkas vara skadligt för den egna
uppfattningen, men i vissa fall kan icke-bruket gå så långt som till förnekelse och lögn. Att analysera
ett icke-bruk, alltså ett historiebruk som inte finns, kan vara en svår uppgift. Karlsson påpekar dock
att det genom tillämpningen av ett djupare historiekulturellt perspektiv, kan bli klart vilken slags
historia som borde eller kunde ha brukats.226 I NMR:s fall kan till exempel förintelseförnekelsen
klassas som icke-bruk men även som missbruk av historia. Jag ser det som att icke-bruk och missbruk
av historia på många sätt tangerar och går in i varandra. I NMR:s fall brukar man historia kring
förintelsen i allra högsta grad – men rörelsen väljer vilka aspekter som lyfts fram och vad som
förbises. Själv tänker jag att missbruk av historia passar bättre in på det NMR ägnar sig åt i sin
behandling av förintelsen, och att icke-bruket mer gäller vad rörelsen på detaljnivå utelämnar.
Historiker Erik Axelsson behandlar i sin artikel ”Historia i bruk och medvetande – En kritisk diskussion
av två historiografiska begrepp” (2004) frågan om missbruk av historia och konstaterar att det inte,
på vetenskapliga grunder, är möjligt att skilja missbruk av historia från bruk av historia. Han menar
att huruvida historien missbrukas eller ej är en fråga som bottnar i moral och politik. Axelsson
hänvisar därmed även till Klas-Göran Karlsson, som fastslagit att sådant bruk av historien som
”kränker mänsklig värdighet och mänskliga rättigheter genom att vara diskriminerande,

225

Marjatta Rautio, ”Käräjäoikeus kieltää uusnatsijärjestön toiminnan – Pohjoismainen Vastarintaliike lakkautetaan”,
YLE, 30.11.2017, https://yle.fi/uutiset/3-9953919 (hämtad 20.1.2021).
226
Karlsson & Zander, Historien är närvarande, 75.

79

stigmatiserande eller konfliktskapande är missbruk av historia”. Liksom Axelsson påpekar, är det
viktigt att minnas att även de typer av historiebruk historiker visar sin uppskattning för eller sitt
fördömande till, grundar sig i moraliska och politiska positioner.227
Frågan om att skilja på vad som är bruk och missbruk av historia är intressant på många plan. Som
Erik Axelsson konstaterar, bottnar en historikers förhållningssätt till en viss typ av historiebruk i en
hurdan moralisk eller politisk bakgrund hen har.228 I NMR:s fall, är rörelsen tydlig med vilken typ av
ideologi (och världsuppfattning) medlemmarna utgår ifrån, men trots att ideologin i fråga kommer
med åsikter som att förintelsen är en bluff, kan ändå inte allt historiebruk rörelsen ägnar sig åt
beskrivas som missbruk av historia. Eftersom Nordfront fungerar som en nyhetskälla för sina läsare,
är också flera av de historiska artiklarna baserade på bland annat etablerade medier och deras
rapportering kring till exempel arkeologiska fynd eller ny forskning.
Klas-Göran Karlsson diskuterar hur det är viktigt men svårt att hålla isär bruk och missbruk av
historia. Han konstaterar att då historia brukas till exempel för att förneka förintelsen eller för att
genom att hänvisa till ”mytiska föreställningar och historiska stereotyper” mobilisera människor till
krig eller konflikt, så är det ”otvivelaktigt fråga om missbruk av historia”. Karlsson menar dock att
frågan om vad som, förutom de två omnämnda exemplen, kan kategoriseras som missbruk av
historia, är ”en bra uppgift att lösa på både historiebrukslektionerna i skolan och de vetenskapliga
institutionernas historiska seminarier”.229 Vad som är historiemissbruk är alltså inte alltid någon
entydig eller enkel fråga att ge svar på. Förintelseförnekelsen kan dock ges som ett tydligt exempel
på historiemissbruk, eller som Peter Aronsson skriver, ett exempel på ren historieförfalskning.230 I
NMR:s fall gör man sig skyldig till missbruk av historia bland annat genom sin inställning till
förintelsen, genom att upprepa stereotyper kring judar och genom att upprepat betona vikten av
Sion vises protokoll som bevismaterial för den judiska världskonspirationen man tror på. Målet med
retoriken kring judar är att få flera att motsätta sig dem – vilket man kunde se som ett slags
”mobiliserande

till

konflikt”

vilket

Karlsson

kategoriserar

som

historiemissbruk.

Förintelseförnekelsen kan även klassas som icke-bruk, eftersom sådana källor som skulle vara

227

Erik Axelsson, Historia i bruk och medvetande – En kritisk diskussion av två historiografiska begrepp, Samuel Edquist
& Jörgen Gustafson & Stefan Johansson & Åsa Linderborg (red.), En helt annan historia. Tolv historiografiska uppsatser
(Uppsala: X-O Graf Tryckeri AB, 2004), 15.
228
Axelsson, Historia i bruk och medvetande, 15.
229
Klas-Göran Karlsson, ”Bruk och missbruk av historia”, Forskning och framsteg, 24.2.2013, https://fof.se/blogg/brukoch-missbruk-av-historia (hämtad: 10.12.2020).
230
Aronsson, Historiebruk – att använda det förflutna, 184.

80

skadliga för NMR:s ståndpunkt sällan får utrymme i rörelsens argumentation. Att dölja information
och utelämna vissa detaljer är inte ovanligt i NMR:s artiklar. Huvudsaken är att man är övertygande
– vilket är typiskt för ideologiskt historiebruk som kan gå hand i hand med både icke-bruk och
missbruk av historia.

81

6 Avslutning
Nordiska motståndsrörelsen har ett stort intresse för historia och har publicerat stora mängder
artiklar med historiskt innehåll på sina webbsidor. Den första forskningsfrågan i min avhandling
söker svar på hur och varför NMR skriver historia: vad är centralt för rörelsens historieskrivning och
i vad grundar sig viljan att skriva historia.
NMR förklarar bakgrundsorsaken till sin historieskrivning i en presentation av artikelserien ”Dagens
datum”, till vilken en majoritet av alla artiklar med historiskt tema på Nordfront hör. Syftet med den
egna historieskrivningen uppges vara att lyfta fram sådana teman som man anser att inte får
tillräckligt uppmärksamhet eller som döljs eller ljugs om inom den

professionella

historieskrivningen. Rörelsen anser att befolkningen i de Nordiska länderna förs bakom ljuset och
enbart får läsa om sin historia ur ett negativt perspektiv – något NMR vill förändra.
Inom NMR råder en uppfattning om att det är segrarna som skrivit historia och därmed även fått
definiera vem som är förtryckare eller förtryckt, frihetskämpe eller terrorist. Rörelsen uppger själv
att ett av syftena med artikelserien ”Dagens datum” är att ge en revisionistisk bild av andra
världskriget. Den bild NMR målar upp av kriget, framhåller man överensstämmer bättre med
verkligheten än den som professionell historieforskning och -skrivning presenterat.
Rörelsens tro på konspirationsteorin om en världsjudendom eller en judisk elit som styr i det
fördolda, påverkar i allra högsta grad rörelsen historieskrivning och historiesyn. Antisemitismen
rörelsen ger uttryck för ger upphov till att så gott som all historieforskning eller -skrivning på något
sätt kan nedvärderas och bortförklaras som delar av den judiska propaganda man tycker sig se över
allt i samhället. Historiker som inte ändrar åsikt om någon teori baserat på revisionistiska argument
eller ”bevis”, stämplas av NMR som en forskare som går judarnas ärende eller som på grund av
politiskt korrekta orsaker vägrar ändra sig.
Förintelseförnekelsen är kanske den mest kända konspirationsteorin som frodas i extremhögerns
kretsar och som även är synnerligen framträdande i NMR:s material. Förintelseförnekelsen har jag
konstaterat att är ett illustrerande exempel på hur NMR tänker sig att judisk makt över
historievetenskapen i praktiken fungerar. Rörelsen argumenterar för ett perspektiv där judar
världen över nått framgångar tack vare ”myten om förintelsen”. Förintelsen ses som ett vapen som
används av judar för att dessa inte ska kunna kritiseras, och för att all kritik av judar ska ses som
82

skamlig antisemitism. Förintelsen anser NMR att är propaganda som får icke-judar, och då främst
vita västerlänningar, att känna skuld och empati för hur judar blivit behandlade. Skuld- och
empatikänslorna tänker sig rörelsen att har gjort det lättare för judar att nå mäktiga positioner och
att styra världen i kulisserna. Förnekelsen används även som ett sätt att rentvå nationalsocialismens
dåliga rykte.
Historiker Deborah Lipstadt betonar Israels roll i förnekelsen, och förklarar att förnekelsen delvis
bottnar i tron att judarna genom skapandet av en myt om förintelsen kunde komma åt Israel. I
NMR:s material berörs Israel några gånger, men jag skulle inte hävda att landet utgör en speciellt
stor eller viktig del av rörelsens förnekelse – betydligt viktigare är hänvisningar till hur förintelsen
medför empati för judar. NMR använder begrepp som ”troende”, ”förintelsepredikarna” eller ”de
rättroende” då de skriver om personer som anser att historieskrivningen kring förintelsen stämmer.
NMR:s antiamerikanism tar sig uttryck på många olika sätt och i många olika artiklar. Rörelsen
motsätter sig både USA som en av de allierade, och som en maktfaktor i världen efter andra
världskriget. USA omfattar många av de fiende- och hotbilder NMR ser, som till exempel
kapitalismen, inflytelserika judiska släkter, Hollywoods påverkan och ett mångkulturellt samhälle.
I avhandlingens fjärde kapitel lyfter jag fram återkommande teman ur källmaterialet och diskuterar
samt exemplifierar hur NMR mer konkret skriver historia och vilka typer av historiska narrativ de
försöker förändra eller utmana. Ett av syftena med rörelsens historieskrivning är just att förändra
rådande narrativ inom eller att skifta fokus från vad de kallar för ”officiell historieskrivning”. NMR
framför därför många egna uppfattningar om hur historien sett ut och hur historisk utveckling gått
till. Tanken är att man ska kunna erbjuda sina läsare mer sanningsenliga analyser av historien, men
också att man skriver om sådant som man anser är ”nedtystad historia”. Inom NMR råder starkt en
uppfattning om att historiker inte bara förvränger historien så att berättelserna ska passa någon
specifik (vanligen judisk) agenda, utan historiker anses också dölja och tysta ner olika historiska
fakta. Uppfattningen om att historia döljs, är så till vida intressant att det ofta handlar om teman
som läsaren med en enkel sökning kan hitta information om. Hit hör exempelvis den i källmaterialet
flera gånger diskuterade frågan om bombningen av Dresden, som NMR anser att historiker tystat
ner. Det råder en uppfattning om att man inte fått lära sig om vissa historiska händelser i skolan –
och det är sannolikt i detta faktum som NMR baserar sin åsikt om hur historia tystas ner.

83

Sammanfattat kunde man säga att NMR ser det som att sådant som de uppfattar att inte undervisas
i skolorna, är nedtystat.
NMR:s användning av källor är en beaktansvärd del av rörelsens historieskrivning. Rörelsen utgår å
ena sidan från att historievetenskapen och det som medier skriver om styrs av mäktiga judar som
kan påverka vad som får tryckas och vilka perspektiv som ska råda. Denna inställning har NMR över
lag, men det finns undantag som ger en kritisk läsare känslan av att det inte finns någon som helst
logik i hur källor används och när en källa enligt rörelsen är pålitlig. Det kanske mest illustrerande
exemplet är diskussionen kring förintelseöverlevaren Nena Kafka, där NMR med stöd av medier och
seriösa källor försöker bevisa att Kafka fabricerat sin berättelse. I det fallet utgår man alltså plötslig
från att forskning och källor kring förintelsen är korrekta, för att man på så sätt ska kunna hitta
detaljer i Kafkas berättelse som inte stämmer överens med hur verkligheten såg ut för förintelsens
offer. En verklighet som NMR alltså i de flesta andra sammanhang förnekar. I många ickekontroversiella sammanhang, som till exempel kring arkeologiska utgrävningar i Sverige, hänvisas
friskt till artiklar från medier som rörelsen vanligen motsätter sig och anser vara lögnaktiga. Frågan
som väcks hos mig är var gränserna går – hur man som medlem i NMR till exempel vet i vilka
sammanhang media eller forskning kan användas och litas på, och när det inte går.
En viktig aspekt i rörelsens historieskrivning är nordisk historia, som NMR vill ge en mer positiv bild
av än den man uppfattar att forskningen presenterar. Rörelsen uppfattar det som att
historieforskningen i sitt problematiserande, kritiserar nordiska människors historia och framför
nordbor på ett negativt sätt. NMR känner starkt för det nordiska arvet, för vikingarna, för den egna
kulturen och befolkningen, vilket ligger i bakgrunden för hur man sedan uppfattar att Norden inte
fått tillräckligt positiv uppmärksamhet i historieskrivningen. Vikingatiden ses som ”det förlorade
paradiset” och vikingarna porträtteras som en slags försvarare av det förkristna Norden mot den
nya religionen. NMR uppfattar det även som att vikingarna borde ha fått äran för att hitta
Nordamerika.
Rörelsens attacker mot kristendomen var till en början lite överraskande för mig, men arbetet med
avhandlingen har öppnat upp frågan om kristendomen och hur rörelsen ser på religiositet. NMR:s
förhållande till religion verkar vara stundvis lite komplicerat: å ena sidan uppskattar man inte dagens
sekulariserade samhälle och den rådande kulturen, å andra sidan attackerar man kristendomen och
NMR:s ledare Simon Lindberg har i en podcast konstaterat att de flesta medlemmarna är ateister.
84

Samtidigt låter man publicera material där tro och andlighet fastslås som viktiga delar i ett friskt
samhälle, och där viss förståelse för kristna uppvisas. Det verkar råda något av en konflikt kring hur
NMR ska förhålla sig till religiositet och dess betydelse. Min uppfattning är att det för en stor del av
NMR antingen är ateism eller den förkristna, fornnordiska spiritualiteten som utgör alternativen.
Extremhögerns förhållande till religiositet och andlighet kunde utgöra intressanta utgångspunkter
för vidare forskning.
I NMR:s kretsar är uppfattningen om att det redan en längre tid pågått ett krig mot vita människor
och vita människors samhällen ytters verklig. Rörelsen anser att historieforskningen felaktigt
anklagar vita människor för till exempel slavhandeln, för vilken rörelsen sätter ansvaret hos judarna.
Vita människors historia anser NMR att presenteras negativt och som att vita människor varit
förtryckare – och detta vill man genom sin historieskrivning ändra på. Sydafrika får uppmärksamhet
i flera av artiklarna, och presenteras då som ett slags skräckexempel på hur illa det går då vita
människor åsidosätts från makten och svarta människor tillåts påverka och styra. Enligt NMR har
Sydafrika fallit i totalt kaos efter att apartheid avslutades – fram tills dess hade vita människor hållit
ordning och kontroll över landet tänker man sig.
I sina artiklar tipsar NMR relativt ofta sina läsare om olika typer av material, som anses ge en mer
korrekt bild av historiska händelser. Rörelsen ägnar sig i många olika sammanhang åt revisionistisk
historieskrivning – något som de själva framhåller vid flera tillfällen.
Den sista forskningsfrågan sökte svar på vilka typer av historiebruk som kan identifieras i NMR:s
material. I avhandlingen utgår jag från den modell över historiebruk som historiker Klas-Göran
Karlsson formulerat. Alla typer av historiebruk förutom det vetenskapliga bruket aktualiseras på
olika sätt i NMR:s material.
Det ideologiska historiebruket är det vanligen förekommande, eftersom det omfattar artiklar där
NMR försöker övertyga sina läsare om sin version av historien. I det ideologiska historiebruket utgår
man från sin nationalsocialistiska ideologi då man presenterar sina perspektiv på historien, och det
är inte relevant huruvida man hållit sig till empirisk sanning eller kontrollerat källorna. Det
ideologiska bruket används för att skapa legitimitet och för att skapa skillnad mellan ”vi” och ”dem”.
I NMR:s fall handlar det mycket om frågor kring andra världskriget, Nazityskland, Hitler och
ideologins historia över lag. Rörelsen försöker ge en positivare bild av sin ideologiska historia,
antagligen för att fler människor skulle ansluta sig till rörelsen. En annan viktig aspekt i det
85

ideologiska historiebruket är skapandet av en känsla av att individen har en given plats i ett större
sammanhang som har sin bakgrund i historien. För NMR:s del är poängterandet av nordiska
traditioner och det nordiska arvet väldigt centralt. Rörelsen anser att nordiska människor idag
antingen blivit ”berövade” sin historia genom att den tystats ner, eller glömt mycket av sin historia
och därför försöker man göra sitt allt inom NMR för att ändra på detta.
Det moraliska historiebruket används för att mobilisera människor och för att skapa ett motstånd
mot en orättvisa – om den så är verklig eller upplevd. NMR är starkt övertygad om till exempel hur
vita människor är förtrycka och föremål för en förintelse, vilket motiverar dem att skriva sina artiklar
och försöka övertyga läsarna om vilka orättvisor riktade mot vita människor som råder. Rörelsen
lyfter flera gånger upp hur felbehandlade tyska befolkningen blev under andra världskriget och att
historievetenskapen inte presenterat en sanningsenlig bild kring händelserna. Enligt historiker Kim
Salomon har dock historieforskningen under de senaste decennierna genomgått en utveckling där
tyskarnas situation under kriget har börjat problematiseras mer. Detta har inneburit nya perspektiv
inom forskningen som lyft fram hur de civila tyskarna på olika sätt blev offer utsatta för stora
lidanden i krigets slutskede.
Existentiellt historiebruk kan användas för att förstärka en specifik identitet, eller för att svara på
ett behov av att kunna ”gå till historien”. Även firandet av helgdagar och att hålla fast vid traditioner
är exempel på existentiellt historiebruk. NMR brukar historia existentiellt genom betoningen av
traditioner, användningen av en vikingatida runa som sin symbol, samt genom användandet av
nationalsocialistiska martyrer i sin historieskrivning. NMR försöker med hjälp av dessa stärka den
egna gruppens identitet och känsla av att vara en del av en rörelse med långa anor, som försvarar
det ursprungliga Norden. Rörelsen försöker motivera sina anhängare till fortsatt kamp för sin
ideologi – och lyfter fram martyrerna som de ultimata aktivisterna som trodde på sin sak ända in i
döden.
Det politisk-pedagogiska historiebruket omfattar användandet av analogier eller hänvisningar och
paralleller till historien. Utanför nationalsocialistiska kretsar är det vanligt att just Hitler och
Nazityskland används som negativa historiska jämförelseobjekt i politisk retorik. I NMR används
istället DDR som det negativa historiska exemplet som man kan jämföra dagens samhälle med, och
hur man idag bemöter nationalsocialister liknas vid till exempel häxprocesser.

86

NMR ägnar sig också åt det som av Klas-Göran Karlsson kallar för icke-bruk eller missbruk av historia.
Jag har fokuserat på missbruk framom icke-bruk, eftersom jag uppfattar att förintelseförnekelsen i
NMR:s fall på ett allmännare plan handlar om missbruk – och på ett mer specifikt plan handlar om
icke-bruk: att exempelvis förbise olika detaljer i historieskrivningen. Att skilja på bruk och missbruk
av historia är inte en helt lätt sak, men i NMR:s historieskrivning handlar det åtminstone om att
missbruka historia kring förintelsen och kring judar. Ett av de huvudsakliga målen med NMR:s retorik
är att få människor att vända sig mot judar som grupp, och för att öka på chansen att få människor
att göra det upprepar NMR stereotypier och använder Sion vises protokoll som bevis för en judisk
världskonspiration.
För att sammanfatta NMR:s historieskrivning, kan jag konstatera att den baserar sig dels på
övertygelsen om en judisk världskonspiration som kontrollerar historievetenskapen, dels på starka
känslor av orättvisa beträffande hur vita och nordiska människor framställs inom
historieforskningen och i media. NMR vill genom sina alternativa tolkningar och direkta lögner kring
historien, så ett frö av tvivel hos sina läsare. Om man lyckas få människor att tvivla på ens en detalj
beträffande förintelsen, så blir det lättare att småningom få tvivlet att växa och att gälla
historieforskningen som helhet. Dessutom strävar man till att rentvå den nationalsocialistiska
ideologins namn för att på så sätt lyckas värva fler medlemmar och få allmänheten att se på
ideologin med större acceptans, vilket även var en hypotes jag utgick ifrån.
Alternativmedia och sociala medier har gjort det lättare för konspirationsteorier att frodas och
spridas. Sådana uppfattningar som tidigare setts som extrema åsikter hos marginella grupper,
kommer idag lätt in i allmänhetens flöden – speciellt ifall man inte är så noggrann med källkritik eller
om det finns bristande kunskaper i hur vetenskap fungerar eller misstänksamhet mot det
vetenskapliga samfundet i sig. Även om en rörelse som NMR inte är så stor och inte utgör en
betydande maktfaktor idag, är det viktigt att vi diskuterar dem och den historiesyn de företräder.
Detta för att öka förståelsen för hur konspirationsteorier är uppbyggda och för att undvika att fler
människor övertygas av dem. Genom att diskutera exempelvis förintelseförnekelse i
historieundervisningen, kan vi erbjuda verktyg för ungdomar så att de kan hantera förnekelse om
och när de stöter på den.

87

Källor och litteratur

Elektroniska källor

Nordfront, https://www.nordfront.se/category/historia
Kansallinen Vastarinta, https://www.vastarinta.com/artikkelit/historia/

Forskningslitteratur

Ahonen, Sirkka, ”Historia on vaarallinen oppiaine”, Tieteessä tapahtuu, 2021:2, 3-7.
Alm, Martin, ”Amerikaner och anti-amerikaner. Sex studier av anti-amerikanismen – en
forskningsöversikt”, Tidskriften Scandia, 2009:1, 111–124.
Aronsson, Peter, ”Historiekultur, politik och historievetenskap i Norden”, Historisk Tidskrift,
2002:2, 189–208.
Aronsson, Peter, Historiebruk – att använda det förflutna, Lund: Studentlitteratur, 2004.
Azar, Michael, Den ädla döden. Blodets politik och martyrens minne, Stockholm: Leopard förlag,
2013.
Axelsson, Erik, ”Historia i bruk och medvetande – En kritisk diskussion av två historiografiska
begrepp”. Edquist, Samuel & Gustafson, Jörgen & Johansson, Stefan & Linderborg, Åsa (red.), En
helt annan historia. Tolv historiografiska uppsatser, Uppsala: X-O Graf Tryckeri AB, 2004, 11–26.
Bjurwald, Lisa, Europas skam - Rasister på frammarsch, Stockholm: Natur & Kultur, 2011.
Finnsiö, Morgan, ”Demonerna på universitetet”, Expo, 17.1.2020, https://expo.se/demonernap%C3%A5-universitetet (hämtad: 24.3.2021).

88

Freidman, Max Paul, Rethinking Anti-Americanism: The History of an Exceptional Concept in
American Foreign Relations, Cambridge: Cambridge University Press, 2012.
Gestrin, Håkan, Högerextrema rörelser och deras symboler, Stockholm: Natur och kultur, Expo,
2007.
Grundberg, Jonas, Historiebruk, Globalisering och Kulturarvsförvaltning – Utveckling eller konflikt?,
Göteborg: Östersund: Göteborgs universitet, Institutionen för arkeologi, Elanders förlag, 2004.
Gustafsson, Harald, ”Historia på frukostbordet – Historiebruk i två nordiska dagstidningar 1987
och 2012”, Historisk Tidskrift, 2013:2, 197–225.
Hamnell, Bruno, ”Om den kulturmarxistiska konspirationen”, Efter humanismen, 23.1.2021,
https://efterhumanismen.com/tag/kulturmarxism/ (hämtad: 23.3.2021).
Hunt, Lynn, History: Why it matters, Cambridge: Polity Press, 2018.
Jokisalo, Jouko, Euroopan radikaali oikeisto, Helsingfors, Into Kustannus Oy, 2016.
Karlsson, Klas-Göran, Historia som vapen: historiebruk och Sovjetunionens upplösning 1985–1995,
Stockholm: Natur och kultur, 1999.
Karlsson, Klas-Göran & Zander, Ulf, (red.), Historien är närvarande – Historiedidaktik som teori och
tillämpning, Lund: Studentlitteratur, 2014.
Karlsson, Klas-Göran, ”Bruk och missbruk av historia”, Forskning och framsteg, 24.2.2013,
https://fof.se/blogg/bruk-och-missbruk-av-historia (hämtad: 10.12.2020).
Karlsson, Malin, Cultures of denial, comparing Holocaust and Armenian genocide denial, Lund:
Department of History, Lund University, 2015.
Koivulaakso, Dan & Brunila, Mikael & Andersson, Li, Äärioikeisto Suomessa, Helsingfors: Into
Kustannus, 2012.
Lipstadt, Deborah, Denying the Holocaust – The Growing Assault on Truth and Memory, 1993.
Lipstadt, Deborah, “Behind the lies of Holocaust denial”, 23.5.2017, Ted talk,
https://www.youtube.com/watch?v=0ztdofPc8Rw (hämtad 20.2.2021).

89

Lipstadt, Deborah, “Deborah E. Lipstadt, “Antisemitism: Here and Now” (Schocken, 2019)”,
podcasten New Books in Jewish Studies, 28.3.2019 (hämtad: 21.2.2021).
Lööw, Heléne: Nazismen i Sverige 1980–1997: den rasistiska undergroundrörelsen: musiken,
myterna, riterna, Stockholm: Ordfront förlag, 1998.
Lööw, Heléne: Nazismen i Sverige 2000–2014, Stockholm: Ordfront förlag, 2015.
Lööw, Heléne: ”Från den ’sionistiska ockupationsregimen’ till ’judisk makt’ – antisemitismen inom
Nordiska motståndsrörelsen”, Socialvetenskaplig tidskrift, 2019:3–4, 223–239.
Maza, Sarah, Thinking about history, Chicago: The University of Chicago Press, 2017.
Raivio, Kari, Näytön paikka – Tutkimustiedon käyttö ja väärinkäyttö, Helsinki, Gaudeamus, 2019.
Rantala, Jukka & Ahonen, Sirkka, Ajan merkit. Historian käyttö ja opetus, Helsingfors, Gaudeamus
2015.
Rydgren, Jens & Widfeldt, Anders, Från Le Pen till Pim Fortuyn: Populism och parlamentarisk
högerextremism i dagens Europa, Stockholm: Liber, 2004.
Salomon, Kim, ”1900-talets skräckkabinett – Krig, katastrofer och historiekultur”. Karlsson, KlasGöran & Zander, Ulf (red.), Katastrofernas århundrade – Historiska och verkningshistoriska
perspektiv, Lund: Studentlitteratur, 2009, 87–108.
Silvennoinen, Oula & Tikka, Marko & Roselius, Aapo, Suomalaiset fasistit – mustan sarastuksen
airuet, Helsingfors: WSOY, 2016.
Tuomioja, Erkki, ”Esipuhe”. Blåfield, Antti, (toim.), Historian käyttö ja väärinkäyttö, Helsingfors:
Kustannusosakeyhtiö Siltala, 2016, 4–15.
Välimäki, Reima & Seuri, Olli & Ristilä, Anna: ”Pseudohistoriaa Suomen muinaisista
kuningaskunnista – Ongelmallisen tiedon kierto laitaoikeiston mediaekosysteemissä”, Niin & Näin,
2021:1, 118–135.

90

Mediainlägg
”Hovioikeus lakkauttaa uusnatsistisen Pohjoismaisen Vastarintaliikkeen – yleinen etu vaatii
toiminnan kieltämistä”, YLE, 28.9.2018, https://yle.fi/uutiset/3-10428598 (hämtad: 20.9.2019).
”Järngardet”, Nationalencyklopedin AB,
https://www.ne.se/uppslagsverk/encyklopedi/l%C3%A5ng/j%C3%A4rngardet (hämtad: 5.3.2021).
”Nordiska motståndsrörelsen förbjuds i Finland – ”Inte alls säkert att situationen blir bättre” säger
expert”, YLE, 22.9.2020, https://svenska.yle.fi/artikel/2020/09/22/nordiska-motstandsrorelsenforbjuds-i-finland-inte-alls-sakert-att-situationen (hämtad: 24.9.2020).
Stampe, Pelle, ”Här började vikingatiden”, Världens historia, 20.10.2019,
https://varldenshistoria.se/civilisationer/vikingar/har-borjade-vikingatiden-arga-nordbor-overfollklostermunkar (hämtad: 11.2.2021).

91

