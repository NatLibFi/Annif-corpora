Påstådda våldtäkter
Representationer av kön, ras och sexualitet i våldtäktsrapportering i finlandssvenska
medier

Andrea Wiklund, 40306
andrea.wiklund@abo.fi
Pro gradu-avhandling i genusvetenskap
Handledare: Kattis Honkanen & Ann-Charlotte Palmgren
Fakulteten för humaniora, psykologi och teologi
Åbo Akademi
2020

ÅBO AKADEMI – FAKULTETEN FÖR HUMANIORA, PSYKOLOGI OCH
TEOLOGI
Abstrakt för avhandling pro gradu
Ämne: Genusvetenskap
Författare: Andrea Wiklund
Arbetets titel: Påstådda våldtäkter: Representationer av kön, ras och sexualitet i
våldtäktsrapportering i finlandssvenska medier
Handledare: Ann-Charlotte Palmgren
Handledare: Kattis Honkanen
Abstrakt:
Avhandlingen analyserar representationer av kön, ras och sexualitet i våldtäktsrapportering i
finlandssvenska medier mellan år 2005 och 2019. Trots att statistiken berättar om en annan
verklighet, är det myten om en okänd förövare som hoppar på en ensam kvinna i mörkret som
syns mest i nyheterna. Dagens nyhetsrapportering återskapar ofta stereotyper om kön, ras och
sexualitet. Den allmänna diskussionen kring våldtäkt har också ofta en rasistisk underton, där
invandrare pekas ut som den mest troliga förövaren. Syftet med avhandlingen är att
uppmärksamma jag de skadliga stereotyper och maktstrukturer som återskapas i rapporteringen
av våldtäktsfall och vill därigenom skapa en större medvetenhet kring hur journalister påverkar
vårt samhälle.
Jag analyserar artiklarna med hjälp av journalistisk inramning (framing) och kritisk
diskursanalys. Frågor jag utgår från i min analys är: vem får en röst i rapporteringen kring
våldtäkt? Vem ligger huvudfokuset på? Hur gestaltas ras och kön? Hurdan opinionsjournalistik
finns kring ämnet? Jag stöder analysen på Judith Butlers performativitetsteori, Stuart Halls teori
om stereotyper och Nina Lykkes intersektionalitetsteori. Jag för en diskussion kring hur
journalistiken både skapar och avspeglar könsstereotyper, värderingar och maktstrukturer i vårt
samhälle samt en diskussion kring journalistikens roll i samhället. Genom en analys av hur
rapporteringen ser ut i dag vill jag väcka diskussion och självreflektion inom journalistkåren.
Genomgående i mitt material kan man se att det finns en tydlig episodisk frame där våldtäkter
presenteras som isolerade händelser utan koppling till samhällelig kontext. Det finns också en
offerframe inom rapporteringen, där ett passivt offrer sätts i fokus. Genom att göra kvinnan
passiv, är den hon som misstänks för att ha blivit våldtagen, istället för att förövaren misstänks
ha våldtagit henne. För att väcka intresse och dramatisera rapporteringen används en
personifieringsframe, där offer och förövare tillskrivs olika egenskaper och agendor. Den
vanligast förekommande typen av frame är en rasifieringsframe. I rapporteringen drar man en
stark gräns mot utländska gärningsmän. Medierna är ändå till stor grad medvetna om hur
skadlig rapporteringen kan vara och inkluderar ofta diskussioner kring rasism och uttalanden
från ”oskyldiga” invandrare. Därmed lyckas man ändå bara ytterligare koppla ihop invandrare
med brott och spe på vissa stereotyper, trots att man försöker motverka dem.
Nyckelord: våldtäkt, media, journalistik, framing, rasism
Datum: 30.10.2020
Abstraktet godkänt som mognadsprov:

Sidoantal: 60

Innehållsförteckning
1 Inledning ................................................................................................................... 5
2 Bakgrund och tidigare forskning. .............................................................................. 6
2.1 Journalistikens uppgift i samhället ..................................................................... 6
2.1.1 Granskande journalistik ............................................................................... 9
2.1.2 Reglering av journalismen ......................................................................... 10
2.2 Brottsjournalistik .............................................................................................. 10
2.2.1 Sexbrott i medier ........................................................................................ 12
2.3 Våldtäkt i Finland ............................................................................................. 14
3 Teori: våld, kön, representation och rasifiering ...................................................... 15
4 Metod ...................................................................................................................... 21
4.1 Diskurs- och textanalys .................................................................................... 21
4.2 Framing ............................................................................................................ 23
5 Material ................................................................................................................... 25
6 Analys ..................................................................................................................... 26
6.1 Layout: rubrik, ingress och bild som betydelseskapande element ................... 27
6.2 Gränsdragningar ............................................................................................... 28
6.2.1 Rasifiering av förövare .............................................................................. 33
6.3 Dramatisering och personifiering ..................................................................... 41
6.3.1 Minderåriga och äldre offer ....................................................................... 45
6.4 Förmildrande omständigheter ........................................................................... 50
6.4.1 Alkohol ...................................................................................................... 52
7 Avslutning och sammanfattning ............................................................................. 58
Referenser .................................................................................................................. 61
Litteratur ................................................................................................................. 61
Internetkällor .......................................................................................................... 64
Material .................................................................................................................. 64

Andrea Wiklund
Hufvudstadsbladet .............................................................................................. 64
Svenska Yle ........................................................................................................ 66
Västra Nyland ..................................................................................................... 68
Åbo Underrättelser .............................................................................................. 68
Östnyland ............................................................................................................ 69
Bilaga 1: Journalistreglerna........................................................................................ 70

4

Andrea Wiklund
1 Inledning
Den 19 januari 2018 kan man i Hufvudstadsbladet läsa en artikel med rubriken
”Esbokvinna våldtogs i åratal av sin man”. Fokuset läggs på kvinnan, alltså på offret.
Det här är ett återkommande tema då man läser nyhetsrapportering kring våldtäktsfall.
Trots att statistiken berättar om en annan verklighet, är det myten om en okänd
förövare som hoppar på en ensam kvinna i mörkret som syns mest i nyheterna. Dagens
nyhetsrapportering återskapar ofta stereotyper om kön, ras och sexualitet. Den
allmänna diskussionen kring våldtäkt har också ofta en rasistisk underton, där
invandrare pekas ut som den mest troliga förövaren.
I min avhandling analyserar jag artiklar om våldtäkt i finlandssvenska medier genom
diskurs- och textanalys. Eftersom frågor kring sex och sexualitet är särskilt känsliga
väcks ofta mycket diskussion både bland publiken och journalisterna själva i samband
med rapporteringen. Liknande studier har gjorts i Sverige och på finska i Finland, men
på den finlandssvenska fronten saknas kunskap kring ämnet. Jag arbetar själv som
journalist och har gått journalistutbildning. Därför kan jag använda mig av mina egna
erfarenheter och uppfattningar av fältet i min analys, genom att bidra med egna
observationer från de redaktioner jag arbetat på.
Frågor jag utgår från i min analys är: vem får en röst i rapporteringen kring våldtäkt?
Vem ligger huvudfokuset på? Hur gestaltas ras och kön? Hurdan opinionsjournalistik
finns kring ämnet? Jag för en diskussion kring hur journalistiken både skapar och
avspeglar könade och rasifierade stereotyper, värderingar och maktstrukturer i vårt
samhälle samt en diskussion kring journalistikens roll i samhället. Genom min
avhandling uppmärksammar jag de skadliga stereotyper och maktstrukturer som
återskapas i rapporteringen av våldtäktsfall och vill därigenom skapa en större
medvetenhet kring hur journalister påverkar vårt samhälle. Det som inte behandlas i
min avhandling är förändringen över en längre tid, och där finns det ännu utrymme för
fortsatt forskning. I mitt material kan jag också ana skillnader i rapporteringen kring
våldtäkt mellan Svenskfinlands olika regioner, men en sådan analys kräver en mera
geografisk spridning på materialet för att ge en befogad analys.
Jag analyserar våldtäktsrapportering eftersom det är en genre av text där vårt samhälles
värderingar syns både direkt och indirekt. Eftersom våldtäkt är ett väldigt allvarligt
brott, speciellt då barn är inblandade, kräver nyhetsrapportering kring ämnet en viss
5

Andrea Wiklund
försiktighet av journalisten. Genom en analys av hur rapporteringen ser ut i dag vill
jag väcka diskussion och självreflektion inom journalistkåren. Då jag diskuterat min
avhandling med kollegor är det många som berättat att de inte själva ens tänkt på att
man borde reflektera över hur man skriver om våldtäkt. Det här tyder på att det mesta
av det jag analyserar i min avhandling är omedvetna processer hos journalisterna.
Därför riktar jag mig i min avhandling inte enbart till genusvetare och andra
akademiker, utan också journalister som arbetar på fältet och journaliststuderande.

2 Bakgrund och tidigare forskning.
I kapitlet går jag igenom den bakgrund som krävs för att analysera
våldtäktsrapportering i en bredare kontext. Olika faktorer påverkar hur journalistik
kring våldtäkt skapas, och de här faktorerna syns i slutprodukten. Jag går igenom
journalistikens funktion i samhället: dess skyldigheter och rättigheter. Jag ser också på
brottsjournalistik som genre och tidigare forskning kring sexbrott i medier. Dessutom
tar jag upp journalistreglerna och Opinionsnämnden för massmedier, som fungerar
som etiska väktare för journalisterna. Förutom den journalistiska bakgrunden
presenterar jag också information kring förekomsten av våldtäkt i Finland.

2.1 Journalistikens uppgift i samhället
Journalistik är starkt sammankopplat med politik, och i förlängning även med
demokrati. Samspelet mellan politiker, medieaktörer och medborgare ligger som
grund till en fungerande demokrati (Nord & Strömbäck 2004, Strömbäck 2003), vilket
betyder att samhällsdebatt och åsiktsutbyte delvis sker via journalistik. För att
medborgare ska kunna delta i val behöver de information om vem som tycker vad, och
politikerna behöver information om vad som är aktuellt i samhället för att veta vad de
bör försöka förändra och arbeta för. Historiskt sett har journalistiken ofta varit en del
av partipolitiken, och flera nyhetstidningar har utgetts av partierna. Den granskande,
oberoende journalistiken har uppkommit som en motsats till den journalistiken. Redan
på 1800-talet talades det om journalistiken som den fjärde statsmakten (Strömbäck
2003, 21).
6

Andrea Wiklund
Enligt medie- och kommunikationsvetarna Lars Nord och Jesper Strömbäck (2004)
har traditionell media, alltså massmedia, tre kännetecken. Ett kännetecken är att
masskommunikation är enkelriktad, så mottagarna kan inte ge respons. Det andra
kännetecknet är att masskommunikation är opersonlig och offentlig, alltså kan
avsändaren inte kontrollera vem som tar del av innehållet och man kan inte rikta
kommunikationen. Det sista kännetecknet för masskommunikation är att den sker
samtidigt för alla: medieinnehållet sprids till alla mottagare samtidigt, via exempelvis
en radioutsändning eller leverans av tidningar.
Enligt den klassificeringen av massmedia hör internet inte till massmedierna, eftersom
det bryter mot dessa kännetecken. Därför anses den traditionella definitionen i dag som
föråldrad av många forskare, eftersom nyheter på internet kan vara lika mycket nyheter
som en tidning. Journalistisk är inte längre lika med massmedia. En stor del av mitt
material i avhandlingen består av artiklar som endast publicerats på internet. Via
internet kan en reporter få konstant och omedelbar respons på sitt arbete och man kan
rikta kommunikationen via internet på ett sätt som inte är möjligt via traditionella
medier. Det är också möjligt att ändra på innehållet i kommunikationen utan att
mottagaren är medveten om det: en artikel som läses på en tidnings webbplats kan ha
rättats och skrivits om bara några minuter efter att läsare ett läst färdigt och läsare två
öppnar artikeln (Nord & Strömbäck 2004). Det här sker ändå i praktiken inte, eftersom
medierna följer journalistreglerna som anger att alla rättelser ska noteras, exempelvis
med datum och klockslag i slutet av artikeln. Innehållet kan också rättas efter en läsares
uppmärksamma kommentar, vilket leder att journalistik i internetålder inte har en lika
tydlig gräns mellan avsändare och mottagare. Rättelser inom artiklar förekommer
också i mitt material.
För att analysera journalistik om våldtäkt måste vi först ställa oss frågan: Vad är
journalistik? Vad är det som skiljer journalistiskt medieinnehåll från annat
medieinnehåll? Vad är skillnaden på ett blogginlägg om våldtäkt och en artikel om
våldtäkt på en tidnings hemsida? Nord och Strömbäck (2004) gör skillnad på media
och journalistik enligt principen att journalistiken sprids via media, men att allt som
sprids via media behöver inte vara journalistik, utan kan även vara reklam,
underhållning eller annan information. Journalistik är medieinnehåll som baserar sig
på fakta, och Strömbäck (2003, 10) definierar journalistikens huvuduppgifter som att
ge människor information så att de själva kan ta ställning i olika samhällsfrågor, ge
7

Andrea Wiklund
rum åt olika åsikter och granska makthavarna. En fungerande demokrati kräver att
medborgarna är tillräckligt informerade för att kunna göra politiska val. Därför är
demokratin och journalistiken beroende av varandra för att kunna existera.
Journalistiken ska därmed inte tillhandahålla vilken information som helst, utan sådan
information som medborgare i en demokrati behöver ta del av. Journalistiska medier
kan därför endast existera i länder där den kan fungera självständigt från det politiska
systemet och det råder informationsfrihet, medan medier kan finnas i alla länder.
Angående våldtäktsrapportering fyller den sin journalistiska funktion genom att
debattera frågor som alkoholbruk, invandring och lagförändringar (se analyskapitlet).
Strömbäck använder sig av Kovach och Rosenstiels (2001, refererad i Strömbäck
2003, 11) nio grundläggande element för journalistik. Dessa element kan
sammanfattas med att journalisten är skyldig medborgarna en sanningsenlig
rapportering av verkligheten, på ett intressant sätt och samtidigt hålla fältet öppet för
debatt och olika åsikter. Strömbäck myntar begreppet ”den journalistiska
sanningsparadoxen” som går ut på att:
Journalistikens existensberättigande är att den kan förmedla sanningar om
verkligheten, men journalistikens verklighet är att sanningen är att den aldrig
kan förmedla sanningarna som sådana om verkligheten. (Strömbäck 2003, 13)

Det finns alltså inte någon absolut sanning som förmedlas genom journalistik. Därför
är det viktigt att studera de frames (eller diskurser) som används av journalisterna,
eftersom journalismen direkt påverkar hur vi tar ställning till samhällsfrågor.
Journalistiken är beroende av demokratin för att fritt kunna granska olika aspekter av
samhället,

och

demokratin

är

beroende

av

journalistiken

för

att

informationsspridningen ska fungera (Strömbäck 2003, 8). Journalistiken kan, och ska,
alltså granska samhällsproblemet våldtäkt, vad politiker vill göra åt det och ge
medborgarna information om faktorer såsom risker.
Journalistiken ska också vara oberoende. En reporter får inte påverkas av utomstående
personer. Däremot är alla medier styrda av pengar, antingen genom betalande
prenumeranter och annonsörer, eller genom finansiering från staten då det handlar om
public service. Det är viktigt at hålla i åtanke då man analyserar journalistik. All
rapportering om våld och olyckor drar till sig många läsare, och våldtäktsrapportering
är inget undantag. Även om det ska vara oberoende rapportering, behöver medierna
8

Andrea Wiklund
ändå locka till sig läsare för att överleva. Fakta kan inte existera oberoende av
värderingar, och presenteras därför alltid genom frames eller inramningar. All
journalistik är en produkt med spår av den journalist som skapat den. Nu när vi
definierat grunderna till vad journalistik är och i vilken kontext den skapas, kan vi se
närmare på den kritiska typen av journalistik, nämligen granskande journalistik.

2.1.1 Granskande journalistik
Den granskande journalistiken ses ofta som den viktigaste typen av journalistik
(Strömbäck 2003, 7, 17–18). Det här på grund av att man anser att olika parter i
samhället, exempelvis politiska partier, inte kan ge ut opartisk och relevant
information om sig själva, även som de skulle vara bättre lämpade att berätta om sina
egna åsikter. Inte heller myndigheter eller andra organisationer kan förväntas berätta
om sina misslyckanden eller korruptioner, och företag informerar knappast frivilligt
om faktorer som kan tänkas skada deras rykte eller vinstchanser. Här ska den
granskande journalistiken alltså hitta det som olika organisationer vill dölja, och föra
upp det till ljuset och därmed avskräcka organisationerna och politiker från ljusskygga
verksamheter (Strömbäck 2003, 19). Även om den granskande journalistiken per
definition ska vara en undersökning gjord av reportern, alltså inte endast exempelvis
publicering av hemliga dokument, identifierar Strömbäck (2003, 30) också en
rapporterande granskande journalistik, självständig granskande journalistik och
tolkande granskande journalistik som alla avviker från den traditionella granskande
journalistiken i att granskningen kan vara gjord av andra aktörer än journalisten själv,
som sedan endast tolkar, bekräftar och publicerar. Våldtäktsrapportering är tolkande
granskande journalistik, eftersom journalisten beställer domslut och andra
rättegångshandlingar som sedan bearbetas och publiceras. Journalisterna intervjuar
också poliser kring deras tillvägagångssätt då det kommer till våldtäktsfall, vilket
också är granskande journalistik.
Opinionssidorna fungerar enligt Strömbäck (2003, 16) under egna villkor. Även om
texter ofta skapar och upprätthåller normer kan de enligt Leavy (2011, 7) också vara
forum för motstånd mot normer och allmängiltiga värderingar. Här kommer också min
analys av den opinionsjournalistik som finns kring våldtäktsrapportering in. Det finns
något som Strömbäck kallar för granskande opinionsjournalistik, som utmärks av
9

Andrea Wiklund
”öppet redovisade värderingar och utifrån fakta som självständigt har sammanställts
från olika källor och öppet redovisas analyserar processer, fenomen eller skeenden i
samhället med relevans för makten och maktutövandet i samhället” (ibid.).
Våldtäktsfall diskuteras också ivrigt både på ledarsidorna och i kolumnerna, utgående
från fakta med inslag av skribentens egna åsikter. Egna åsikter får bevisligen
förekomma i vissa typer av journalistik, men inte i alla. Ifall en journalist konstateras
partisk kan det medföra konsekvenser, vilka jag nu kommer gå igenom.

2.1.2 Reglering av journalismen
I Finland regleras journalistiken av våra lagar och av journalistreglerna.
Journalistreglerna är de officiella reglerna, som journalister i vårt land förbinder sig att
följa då de blir medlemmar av journalistförbundet. Journalistreglerna är egentligen en
specificering av de finländska lagar som de journalistiska medierna lyder under men
är inte lagar i sig: ”Reglerna gäller allt journalistiskt arbete. De har gjorts upp enbart
för självreglering inom branschen. Reglerna är inte avsedda att utgöra grund för
straffrättsligt ansvar eller skadeståndsansvar.” (Journalistreglerna, 2014).
Opinionsnämnden för massmedier (ONM) fungerar som en utomstående part som har
i uppgift att granska de som granskar makten, alltså journalisterna. Det gör de utifrån
journalistreglerna. Opinionsnämnden är ingen domstol, och det finns inga rättsliga
följder av att bli fälld för att bryta mot journalistreglerna. Följder är i princip enbart ett
varnande finger och eventuellt en törn i ryktet för journalisten och/eller tidningen. Det
är alltså främst ett socialt straff, eftersom man brutit mot de uttalade normerna och
”dragit skam” över journalistyrket. Jag återkommer till ONM och journalistreglerna i
analysdelen.

2.2 Brottsjournalistik
Våldtäktsjournalistik är en typ av brottsjournalistik och brottsjournalistik
kännetecknas av en speciell jargong i rapporteringen. Medier och brottslighet har alltid
varit starkt sammankopplade, både inom journalistik och underhållning (Pollack 2001,
9). Våldtäkt i filmer och tv-serier är ett vanligt berättarknep, antingen för att förmedla
förnedring eller ge möjlighet till karaktärsutveckling. Dessa scener är ofta grafiska och
10

Andrea Wiklund
detaljerade, komplett med ett gråtande offer efteråt. På samma sätt är hårt
mediebevakade rättegångar, speciellt amerikanska, i dag något man ser allt oftare inom
journalistiken, med efterföljande reaktioner från läsare och lyssnare (ibid.). Brott och
brottsjournalistik är på många sätt en del av vår vardag, och är därför i dag relativt
normaliserat.
Professor i journalistik Ester Pollack (2001, 11) sammanfattar brottsjournalistikens
roller och funktioner ur ett maktperspektiv. Man kan se brottsjournalistiken som ett
hot mot lag och ordning genom att försköna och inspirera till brott, eller som ett sätt
att upprätthålla maktens ordning genom att skapa rädsla för brott och därmed öka olika
myndigheters makt genom att porträttera dem som nödvändiga för vår säkerhet. Man
kan också se brottsjournalistik som en diskussionsskapare och ett sätt att kritiskt
granska makten och dess rättsprocesser, och därmed motverka missbruk av den
makten. Genom att granska missförhållanden är den granskande journalismen i sin
rapportering med och skapar normer kring vad som är acceptabelt och vad som är
upprörande, och är därmed mera politisk än annan typ av journalistik (Strömbäck
2003, 22).
Även om journalister enligt journalistreglerna inte ska få påverka rättegångar, är det
svårt att i praktiken dra gränsen mellan påverkan och rapportering. Pollack (2001, 14–
15) tar upp flera fall, speciellt i USA, där rapportering i medier mer eller mindre direkt
påverkat rättegångsprocesser. Rent praktiskt är brottsrapportering tacksamt för
journalistiska medier, eftersom det handlar om en linjär process där historien utvecklas
och byggs på. Man kan alltså ofta rapportera flera gånger om samma sak, då nya bevis
kommer fram och rättegången fortskrider. Enligt Pollack (2001, 13–19) spelar det här
i händerna på den glorifiering av och fascination för brott som finns i dag. Också i
Finland har det hänt att medierapporteringen påverkat straffet i en våldtäktsdom. Jag
återkommer till det i analyskapitlet.
I frågan om brottsrapportering kommer också frågor om ras upp. I dag är det vanligt
att skriva ut etniskt ursprung i ett tidigt skede av brottsutredningen. Då kan man
diskutera vilket ansvar journalistiska medier har för påföljande attityder och
främlingsfientlighet mot exempelvis invandrare. Även frågor kring kön och sexualitet
figurerar i brotts- och våldtäktsrapportering: att ifrågasätta kvinnliga offer och så
kallad ”victim blaming” förekommer än i dag.
11

Andrea Wiklund
2.2.1 Sexbrott i medier
Man kan identifiera flera olika funktioner som rapporteringen kring sexbrott fyller. För
det första är det ett lätt sätt för tidningar att få klick genom att väcka nyfikenhet och
dramatisera. Rapporteringen kan också fungera som ett varnande exempel och ett sätt
att föra fram ett samhällsproblem i ljuset. Det här medför en risk, då en eventuell
rapportering som inte reflekterar verkligheten kan medföra att en läsare identifierar en
felaktig farosituation och ger upphov till negativa stereotyper.
Generellt sett skiljer sig rapportering av sexbrott i journalistiska medier från annan
rapportering eftersom fallet ofta återges i större detalj (Soothill & Walby 1991, Greer
2003). Däremot fann kriminologen Keith Soothill och sociologen Sylvia Walby (1991,
18–20) i en studie av brittiska tidningstexter om våldtäkt att rapporteringen har sedan
början av 1900-talet blivit allt mindre detaljerad. Förr var det också vanligare att offrets
namngavs, vilket i princip inte längre sker i dag. Ändå beskrivs brottet ofta i detalj i
medierna än i dag, vilket är farligt eftersom det ger en förvrängd bild av verkligheten,
vilket i förlängningen kan påverka domstolar som tror att verkligheten ser ut på ett
visst sätt (ibid., 3).
Chris Greer, som är professor i kriminologi, använder sig av två sätt att analysera
nyhetsproduktionen i Nordirland: en liberal pluralistisk läsning och en radikal läsning
(Greer 2003). Han använder sig också av synsättet som journalistisk autonomi som
tvådelat: individuell autonomi och autonomi för organisationen. Då det handlar om
autonomi för organisationen innebär det att den journalistiska median är oberoende av
staten och kan därför fritt granska makthavarna, vilket gör den viktig för demokratin.
Den understöder också kapitalismen eftersom det skapas konkurrens mellan olika
medier. Enligt den pluralistiska läsningen bestäms nyhetsvärdet efter allmänhetens
intresse och efterfrågan. Den radikala läsningen baserar sig på marxistiska tankesätt
och menar att materialet som det rapporteras om väljs av de som verkligen kontrollerar
medierna: den politiska, kulturella och ekonomiska eliten som finns i vårt
kapitalistiska samhälle. Enligt denna läsning tror sig journalister agera fritt från
ideologier, men är ändå kontrollerade av makthavarna och legitimerar därför bland
annat klasskillnader. Då blir mediernas mål att försvara de som har makt och andra
priviligierade grupper. Rapporteringen borde också inkludera marginaliserade röster

12

Andrea Wiklund
och inte enbart de privilegierade makthavande rösterna. Det är alltså inte bara polis
och domstolar som ska få uttala sig. (Greer 2003, 21–22, 24).
Enligt Greer (2003, 22–24) ger ingendera läsningarna en komplett bild av den
komplicerade process som ligger bakom nyhetsproduktionen. Det har också lett till en
polariserad bild av medier: å ena sidan ses de som något som ger människor makt, men
å andra sidan kontrollerar dem. Båda läsningarna säger ändå att nyheter konstrueras
på basen av en antagen konsensus, som visar på vissa kärnvärderingar i samhället.
Skillnaden mellan läsningarna är i vems värderingar man utgår: makthavare eller
läsarens.
Greer (2003, 46) anser att medierna fyller en funktion i gränsdragning mot de som
bryter mot samhällets normer och lagar. Genom den gränsdragningen skapas en social
gemenskap, ett vi, och en gemensam fiende, ett dem, som inte är en del av det
accepterade samhället. Men det här medför vissa risker för nyhetsrapporteringen.
Emotionellt laddade reportage och snäva vinklingar i rapporteringar kring sexbrott kan
leda till felidentifiering av riskområden, vilket i sin tur kan leda till att de som försöker
skydda sina barn istället ökar riskerna. Det kan också leda till att man skapar
uteslutande och diskriminerande betydelser.
Nyheterna blir intressanta då de finns nära läsaren, både geografiskt och kulturellt. I
små samhällen är allt ”nära”, såsom i Greers (2003) fall med Nordirland och i mitt
material från Svenskfinland. Nyheter som sker längre bort måste vara större för att ses
som intressanta på avstånd. Då viktiga personer är inblandade ökar nyhetsintresset.
Nyheter kring kändisar eller politiker är intressanta även om de geografiskt sett inte
sker nära läsaren, eftersom deras personlighet finns redan inom en existerande
referensram. Annars konstrueras en personlighet ofta i nyhetsrapporteringen, om det
inte finns en färdigt. Det är lättare att dramatisera om det finns personifieringar.
Personifikation kan också ske genom att avslöja en roll: lärare, mentor eller dylikt,
som har någon typ av auktoritet. (Greer 2003, 53–58).
Hurdant anseende medierna har påverkar också hur villiga folk är att samarbeta.
Mycket påverkar om folk är villiga att uppge information. Bland annat tidningens
rykte, själva journalistens anseende och tidigare erfarenheter med pressen. Men
medierna är också en bra kanal för de som vill göra sin röst hörd, alltså strävar många
till att upprätthålla goda relationer med pressen. Pressrelationer har också en baksida,
13

Andrea Wiklund
bland annat menar Greer (2003, 36–38) att journalister kan ”offra” kritik mot polisen
i utbyte mot en tacksam attityd från båda sidor: det leder till att journalisten får mera
info men som tack framställer polisen i ett bra ljus.

2.3 Våldtäkt i Finland
Enligt statistik från Rådet för brottsförebyggande (Rådet för brottsförebyggande:
sexualbrott) har antalet anmälda våldtäktsbrott ökat under de senaste åren. Det antar
man beror på att anmälningsbenägenheten ökat och behöver inte nödvändigtvis bero
på en ökande trend inom själva förekomsten av sexualbrott. År 2016 fick polisen i
Finland in cirka 1 000 rapporter om våldtäkt eller försök till våldtäkt. Man vet ändå att
mörkertalet är stort. I över 90 procent av fallen under 2016 var gärningsmannen en
man, och en knapp procent var kvinnor. Offren bestod till 96 procent av kvinnor.
Under 2015–2016 ökade antalet grova våldtäkter, vilket troligen delvis beror på en
lagändring. År 2014 skedde nämligen en reform av sexualbrottslagen. Bland annat
byttes brottsrubriceringen tvingande till samlag till våldtäkt och i samma veva
ändrades lagen så att då offret är under 18 år får en våldtäkt alltid rubriceringen grov
våldtäkt (Svenska Yle 27.8.2014).
Största delen av de anmälda fallen under 2016 skedde i hemmet och en tredjedel av
offren levde i en parrelation med gärningsmannen. Antalet ”buskvåldtäkter”, alltså
sådana som sker på allmän plats, var bara en knapp femtedel och bara i en sjättedel av
fallen kände inte offret gärningsmannen från förut. År 2016 var en tredjedel av de
misstänkta gärningsmännen utländska medborgare, vilket är en liten ökning jämfört
med tidigare år. Enligt statistiken har de rapporterade våldtäktsmännen oftast en låg
socioekonomisk ställning. Då det handlar om offer under 16 år har antalet rapporterade
brott ökat. 90 procent av offren är flickor och 98 procent av de gripna gärningsmännen
är män. Bland minderåriga är cirka hälften bekanta med förövaren från förut, men bara
i en dryg femtedel av fallen är förövaren en familjemedlem. I en fjärdedel av fallen är
förövaren helt okänd för offret. (Rådet för brottsförebyggande: sexualbrott).
Då man tolkar denna statistik och använder den som grund för en analys bör man först
göra en kritisk granskning av den och vad den grundar sig på. Ökning i rapportering
av våldtäkter överlag går hand i hand med samhällets förändrade syn på vad en våldtäkt
är, och medföljande lagändringar. Anmälningsbenägenheten kan också antas variera
14

Andrea Wiklund
beroende på situationen. Eftersom offer för våldtäkt än i dag utsätts för stigma och
skam, antar man att antalet anmälda våldtäkter bara utgör en bråkdel av de som
verkligen sker. Offer kan ofta känna sig rädda för att anmäla förövare som har mycket
makt med rädsla för att förlöjligas och avfärdas. Det kan vara en förklarande faktor till
att statistiken visar att våldtäktsmän ofta har låg socioekonomisk ställning: de är helt
enkelt lättare att anmäla än förövare med inflytande och pengar. Barn kan vara rädda
för att rapportera familjemedlemmar, helt enkelt för att de finns en tillit till dem både
hos barnet själv och hos en annan familjemedlem som barnet berättar för. Det kan vara
en förklaring till att antalet våldtäkter som utförs av familjemedlemmar mot barn
statistiskt sett är lågt. Från statistiken kan man alltså läsa att de flesta våldtäkter sker i
hemmet, och att det vanligaste är att offret åtminstone har ett ytligt förhållande med
gärningsmannen från förut. Det är också vanligast att förövaren är en finländsk
medborgare. (Rådet för brottsförebyggande: sexualbrott).

3 Teori: våld, kön, representation och rasifiering
I min analys använder jag mig av intersektionell teori och Judith Butlers performativa
syn på kön. Jag använder mig också av Butlers performativa teori i min syn på ras och
rasifiering (jfr Chadderton 2018). Enligt Butler (1988) är performativitet
reproduceringen av normer som skapar vår verklighet. Kön är inte en stabil,
oföränderlig kategori, utan är i ständig rörelse. Kön skapas genom beteende, språk och
utseende, som genom tiden förnyas och repeteras (Butler 1988, 523). Butler menar
också att den sociala kategorin kvinna är konstruerad på ett sådant sätt att det leder till
att vara kvinna är att vara i en förtryckt situation (ibid.). Lager av könsnormer i vårt
samhälle konstruerar ”ett naturligt kön” och med det föreställningar om vad det
innebär att vara en riktig man eller kvinna. Till de här normerna hör också
heterosexualitet, den så kallade obligatoriska heterosexualiteten (eng. compulsory
heterosexuality) (Butler 1988, 524). Normer behöver inte vara uttryckliga för att
fungera performativt, och performativitet behöver inte heller vara ett medvetet
beteende. Jag väljer att se både kön och ras som performativt eftersom det gör att jag
kan analysera hur rasifierade och könade subjekt skapas i mitt material. Med
performativitet i mitt material analyserar jag hur journalisten könar skillnader.
15

Andrea Wiklund
Enligt Nina Lykke (2009) går kön bara att förstå i samspel med andra sociala
kategorier. Sexistiska diskussioner gåt ofta hand i hand med rasistiska och
homofobiska diskussioner. I en intersektionell analys bör man vara medveten om hur
de sociala kategorierna är föränderliga och hur de interagerar med varandra
(MacKinnon 2013). Intersektionalitet är en väldigt viktig del av feministisk forskning,
och kan enligt Lykke (2009, 106–7) förekomma explicit, implicit och under andra
namn (exempelvis engelskans interlocking opressions). Intersektionalitet kopplas
också ihop med exempelvis postkolonial och transnationell feminism, som tar i
beaktande frågor kring avsaknad av en universell kvinnoroll och maktobalanser
kvinnor emellan (Lykke 2009, 108–9). I mitt material analyserar jag hur olika faktorer
så som ras, kön och ålder interagerar och används för att konstruera sanningar om
våldtäkt.
På samma sätt som kön, skapas ras i en serie handlingar, yttranden och
beteendemönster. Även ras, i likhet med kön, uppfattas som något essentialistiskt och
naturligt förekommande (jfr Butler 1988). Normer och diskurser kring ras upprätthålls
genom performativitet, och därmed upprätthålls också förtryck (Chadderton 2018,
110–11). Genom en performativ syn på ras kan man koppla bort kroppslighet från
analysen:
One of the most important implications of considering race a performative is
that it makes very clear that race has no ontological reality, no true essence.
This notion potentially separates whiteness from white bodies, and blackness
from black bodies. (Chadderton 2018, 113)

Chadderton menar alltså att man genom en performativ kan analysera rasifiering
istället för rasifierade kroppar, och att identiteter inte direkt är kopplade till kroppar
även om de upplevs och porträtteras på det sättet.
Samhällets syn på våldtäkt är förhandlingsbar. Sociologen Stina Jeffner (1998)
intervjuade för sin avhandling Liksom våldtäkt, typ... ungdomar i årskurs nio om deras
förståelse för våldtäkt. Jeffner kom fram till att olika faktorer påverkar uppfattningen
av våldtäkt: förekomsten av alkohol, flickans rykte (”hora” eller ej), om hon var kär i
pojken, sättet hon sade nej på, pojkens rykte samt flickans mående efteråt (Ibid., 225).
Det är också pojkens tolkning av en händelse som ses som väsentlig, exempelvis om
han uppfattade det som att en flicka flirtade med honom. Enligt Jeffner leder det här
16

Andrea Wiklund
till en uppfattning om att flickor som håller sig inom ramen för accepterat beteende
kan bli våldtagna, medan de som rör sig utanför inte kan det (Jeffner 1998, 202–5).
Juridiska diskurser har också en stor betydelse för berättelser om sexuellt våld (Edgren
2011) och samhällets maktobalans mellan män och kvinnor syns också i rättssystemen.
Maritha Jacobsson och Stefan Sjöström skriver om hur manliga normer och
maktstrukturer i samhället påverkar den rättsliga praktiken i Sverige och
internationellt. Det här gäller speciellt i våldtäktsbrott, där kvinnor ofta på olika sätt
diskrimineras. Ser man på våldtäkt i ett historiskt perspektiv ansågs både offret och
gärningsman som skyldiga ända in på 1900-talet (Edgren 2011, 145). I moderna
våldtäktsfall är det ofta ord som står mot ord, och ifrågasättande frågor i domstolar
leder till att brottsoffret måste återuppleva trauman, upplever att andra tror att de ljuger
och blir tillskrivna skulden för de övergrepp de utsatts för (Jacobsson & Sjöström
2016, 104–5).
Eftersom medierapporteringen kring våldtäktsfall till stor del består av direkta och
indirekta citat ur domslut, speglas de synsätt som förekommer där i medierna. Edgren
skriver att våldtäktsrapporteringen i Storbritannien under 1970- och 80-talet ”[...] fick
karaktären av någon slags mjukporr” och blev förstasidesnyhet (Edgren 2011, 155–
156). Erotiseringen inför den manliga blicken ledde till en normalisering av sexuella
övergrepp, och rapporteringen funderade som ett sätt att varna kvinnor för vissa
livsstilar och beteenden. Under 1990-talet blev rapporteringen så detaljerad att den inte
längre chockerade (ibid.).
Både i domsluten och i mediernas rapportering av våldtäkt konstrueras offer och
förövare på olika sätt beroende på kön och situation. Enligt Nils Christie (2001) är det
ideala offret en person eller en samhällelig grupp som efter att ha blivit utsatt för brott
lätt får en offerstatus som ses som legitim. Då det handlar om våldtäkt är det ideala
offret en ung kvinna som är nykter och oskuld, och bär ”anständiga” kläder. På väg
hem blir hon nedslagen av ett okänt ”monster” som våldtar henne. I kontrast är ett
icke-idealt offer en full kvinna på väg hem från en bar tillsammans med en manlig vän
som hon erbjuder sovplats åt. Christies teori om det ideala offret baserar sig på
könsnormerna: män som starka, aggressiva och aktiva, och kvinnor som svaga,
oskyldiga och passiva. Ett idealt offer är svagt och befinner sig på en oskyldig plats
(dagtid) där hon blir våldtagen av ett okänt monster (Christie 2001, 47–50). Icke-ideala
17

Andrea Wiklund
offer ses ofta själv som en orsak till sin utsatthet, eftersom de inte antas ha varit
tillräckligt försiktiga.
Kulturteoretikern och sociologen Stuart Hall (1997) skriver om hur vi genom
representation ger mening till saker via språket för att förstå och förklara vår
verklighet. Representation är ett meningsskapande genom språk som sker i vårt
medvetande: Hall menar att vi inte kan tänka på direkta objekt, utan allting måste
använda oss av konceptet av ett objekt, vilket representerar det verkliga objektet (ibid.,
17). Hall menar att vi i våra mentala system av representation har koncept även för
abstrakta saker såsom vänskap. Därför har vi också system för att förstå och behandla
koncept såsom ras och kön. I de här representationssystemen (eng. system of
representation) använder vi oss av likheter och skillnader för att koppla ihop eller
skilja på olika abstrakta koncept samt koppla ihop sekvenser och kausalitet (Hall 1997,
17–18). Vi kan alltså genom att notera skillnader mellan olika sociala grupper koppla
ihop grupperna med vissa typer av beteenden och därigenom dra slutsatser i vår
förståelse av verkligheten. Det här kan sedan bilda stereotyper, som jag återkommer
till om en stund.
De här representationssystemen är olika för varje person eftersom vi alla förstår vår
värld och tolkar våra upplevelser på individuella sätt, men samtidigt är de tillräckligt
lika andra personers för att vi ska kunna kommunicera med andra personer i samma
kultur (ibid.). Uppfattningen av kategorier som kön och ras är alltså bundna av kontext.
Enligt Halls definition av det konstruktivistiska förhållningssättet (eng. constructionist
approach) till hur vi bygger upp våra representationssystem genom kommunikation
och språk, har koncept i sig själv ingen naturlig mening, och ingen enskild individ kan
besluta om mening. I stället konstruerar vi mening genom vår användning av språk
och koncept (Hall 1997, 25–26). Hall använder sig av exemplet trafikljus: röd har
ingen naturlig betydelse som ”stopp”, och ordet för röd är olika på olika språk (ibid.).
Det här är stöds av Butlers (1988) performativitetsteori: kön och ras har ingen naturlig
betydelse, utan konstrueras genom exempelvis vårt beteende, och är kontextbundet.
Enligt Hall tillskrivs betydelsen i den lokala kulturen genom vår kommunikation med
varandra, på olika nivåer. Denotation är då något beskrivs på grundnivå, medan
konnotation är den mening som kan avkodas ur objektet (Hall 1997, 38–39). Hall
använder sig av Richard Dyers teori om att vi alltid försöker tolka vår verklighet
18

Andrea Wiklund
genom att placera saker i breda kategorier. Vi tillskriver människor en roll och en
kategori baserat på personens ålder, etnicitet, sexualitet eller andra karaktärsdrag. Det
här blir till stereotyper då kategoriseringen baserar sig på några få enkla, lättförståeliga
och allmänt accepterade karaktärsdrag, som sedan överdrivs och simplifieras så att en
person reduceras till endast de här egenskaperna. Stereotyper fixeras som annorlunda,
och sedan som ”annan” (Hall 1997, 257–58). Stereotyper fungerar som en social gräns
mot det som ses som socialt oacceptabelt, onormalt och det som inte ”hör hemma”: vi
mot dem, där de ”andra” är de som inte har mindre makt (ibid.). I mitt material
förkommer det stereotyper kring bland annat kön och ras.
En studie av Paula Willcox (2005) kring mediernas rapportering av ett en skjutning i
Birmingham, som orsakade två unga svarta kvinnors död, fann att då det handlar om
svarta gärningsmän är rubrikerna på artiklarna ofta väldigt emotionellt polariserade.
Offren, två unga svarta kvinnor, målas upp som oskuldsfulla och rena, medan
gärningsmännen gestaltas som drogförsäljande gängmedlemmar. Den här typen av
extrem polarisering mellan de goda och de onda är oftast förekommande i sagor och
myter (Willcox 2005, 518). Här skapas alltså både en könad och en rasifierad skillnad,
där kvinnornas ras har en helt annan betydelse än männens. Männen ses som naturligt
skyldiga på grund av att de är svarta, medan kvinnorna ses som oskyldiga trots att de
är svarta. Det här är bra exempel på en situation då det krävs en intersektionell analys.
Maskulinitet, och speciellt svart maskulinitet, är ofta starkt förknippad med våld och
aggressivitet. Därför passar männen in i rollen som förövare, medan de svarta
kvinnorna inte passar in i rollen som offer. Offerrollen axlas oftast av vita,
medelklasskvinnor. (Willcox 2005, 521–23). I Willcox (ibid.) analys ser man hur
kategorin kön och kategorin ras är i konflikt med varandra, då de antas medföra
egenskaper som är i konflikt med varandra.
Då Willcox (2005, 519–21) jämförde språket i rapporteringen av andra skjutningar,
fann hon att de inte innehöll någon detaljerad information om offren och deras
oskyldighet. Därför drar Willcox (ibid.) slutsatsen att mediernas rapportering av
kvinnornas oskyldighet var ett sätt att flytta över dem från den stereotyp där svarta ses
som skyldiga enbart på grund av sin hudfärg, till den stereotyp som oskyldiga, vita
kvinnor tillhör. De här stereotyperna i nyheter har betydelse i verkliga livet. En
amerikansk studie av Franklin Gilliam Jr., Nicholas Valention och Matthew Beckman
(2002) visar att vita personer som bor i homogena vita områden uttrycker mera
19

Andrea Wiklund
negativa stereotyper kring svarta personer efter att ha exponerats för nyheter med
rasstereotyper. De var också för strängare straff och kände sig mera alienerade från
svarta personer som grupp. Vita personer som bor i heterogena områden var
opåverkade eller reagerade motsatt efter nyheterna: de var för mildare straff och kände
sig mera ihopkopplade med svarta personer. Forskarna fann att i avsaknad av pålitlig
förstahandsinformation kring svarta personer i USA, påverkar nyheter kring brott hur
vita amerikaner resonerar kring ras och brott.
Det resultatet bekräftas av Travis Dixon (2008) som menar att människor fyller i den
information som finns att tillgå i en nyhetsstory utgående från de stereotypa
uppfattningar personen fått från liknande rapportering. Det här baserar sig på
människans kognitiva funktioner. Då en viss koppling, exempelvis mellan en
folkgrupp (svarta/minoriteter) och ett karaktärsdrag (brottslingar), ofta aktiveras leder
det till en vinklad bearbetning av ny information. På samma sätt kopplas vita ihop med
offerrollen. Det här ledde i Dixons studie till att vita personer identifierar en okänd
förövare som svart, även om ingenting i rapporteringen tyder på det (Dixon 2008, 597–
8).
Också i vårt eget land kan man hitta liknande diskurser. Suvi Keskinen har forskat i
hur etniska skillnader kopplas till könat våld i offentliga diskussioner i Finland. De här
diskussioner blir en plats för debatt kring vem som hör hemma i landet, vem som får
inkluderas och vem som exkluderas (Keskinen 2011a, 1). Keskinen diskuterar också
hur multikulturalism har gått från att ses som ett mål till att ses som något negativt,
och hur nationalistiska politiska partier i dag använder sig av retorik kring tillhörighet
och etnicitet för att föra fram sin politiska agenda: i en nationalistisk diskurs
konstrueras kvinnors kroppar ofta som nationens stolthet som behöver skyddas från
utländska inkräktare och i motsats konstrueras manlighet som hjältar som ska skydda
kvinnorna (Keskinen 2011a, 4–5). I sin fallstudie av tre våldtäktsfall i Uleåborg hittade
Keskinen olika typer av diskurser i medierna. Bland annat sökte medierna i sin
rapportering svar kring varför män ”från andra kulturer” våldtar kvinnor och insändare
till tidningar krävde att gärningsmännen skulle deporteras (Keskinen 2011a, 12–13). I
den här kontexten presenteras ofta kultur som en faktor till en benägenhet att begå
brott. Man skapar ingen koppling mellan våld och den sociala kontext den utförs i,
exempelvis finländsk kontext och den tradition av våldskultur vi själv har (Keskinen
2011b, 157). Keskinen (2011b, 159) menar att användningen av ”kultur” som ett
20

Andrea Wiklund
begrepp i diskussionen kring könat våld gör att man försummar att söka efter
förklaringar i andra intersektionella kategorier såsom klass, ålder eller kön. ”Kultur”
ses i stället som en oföränderlig, fixerad förklaring. Däremot fann Keskinen också att
tidningarna presenterade en diskurs kring rasism och huruvida den ökat. En liknande
diskussion förekommer i mitt eget material.

4 Metod
Som metod använder jag mig av textanalys och kritisk diskursanalys samt framing. I
kapitlet går jag igenom text- och diskursanalys och hur man kan använda sig av det i
feministisk forskning. Jag går också igenom framing: hur de byggs upp och vilken
funktion de fyller. Som analytiska redskap har metoderna ett liknande förhållningssätt
till kunskap: en diskurs kan utgöras av en frame och vice versa. Jag väljer ändå att
använda mig av begreppet frame, då jag anser att det passar bättre för de journalistiska
texter jag analyserar. Framing fungerar både som metod och teori, eftersom den
bakomliggande teorin berättar något om journalistiska processer, men jag använder
mig också av framing som ett analysverktyg genom att identifiera diskurser och hur
de presenteras.

4.1 Diskurs- och textanalys
Då man använder sig av text- och diskursanalys är det viktigt att komma ihåg att det
inte finns en ”rätt” tolkning av text eller att målet är att hitta ”sanningen” i texten.
Istället används metoderna för att utforska hur vi tolkar och delar med oss av vår värld.
Jag väljer att använda mig av dessa metoder eftersom de lämpar sig för en
dekonstruktion av medietexter och för att analysera representationen av de sociala
kategorier (ras, kön) som ligger som grund för vår sociala verklighet.
Enligt medievetaren Alan McKee (2001) är kontexten det viktigaste att hålla i åtanke
då man utför en textanalys. När producerades texten och av vem? Man måste också
veta hur resten av det publicerade materialet kring texten ser ut. En artikel i en tidning
är bara en liten del av en helhet. Hurdan ton har hela tidningen som varumärke? Genren
av text spelar också en roll i hur den bör analyseras (ibid.). Är det en insändare eller
21

Andrea Wiklund
en återgivelse av en rättegång? Dessa två genrer ser väldigt olika ut och kan därför inte
direkt jämföras med varandra eller analyseras ur samma vinkel. På basen av
definitionen av vad journalistik fyller för roll i samhället kan man också ställa frågan
vilken roll brottsjournalistiken fyller. Specifikt den rapportering som handlar om
sexualbrott. Man måste också se på en mera vid samhällskontext. Hur såg
samhällsklimatet ut då texten producerades? I fråga om den våldtäktsrapportering jag
analyserar i min avhandling har samhällsklimatet en stor betydelse för hur
rapporteringen ser ut, eftersom uppfattningen av våldtäkt som brott förändrats mycket
under 2000-talet.
Sociologen Patricia Leavy (2011) skriver att feministisk forskning görs genom att
kritiskt granska texter och kulturella produkter av vårt patriarkala samhälle samt
genom att ställa frågor som annars inte skulle utforskas. Genom att använda sig av en
kritisk diskursanalys och därigenom dekonstruera texter, utforskar jag som en
feministisk forskare frågor kring stereotyper, perspektiv, konstruktion av manlighet
och kvinnlighet samt rasifiering. Genom en feministisk diskursanalys kan man
identifiera vad som saknas i representationen, vad som får ta plats i centrum och vad
som knuffas åt sidan (Leavy 2011, 2–4, 7). Jag studerar de här aspekterna av
journalistiska texter genom att diskutera olika frames.
Precis som McKee (2001) för Leavy (2011) fram att kontextualisering och situering är
viktigt för forskaren, eftersom en text inte produceras i ett vakuum. Kulturella texter
spelar en stor roll i att upprätthålla samhällets normer och värderingar. Därför är kritisk
diskursanalys särskilt lämpad för feministisk forskning, eftersom forskaren utgår från
färdiga texter och har därmed ingen del i att reproducera normerna genom att själv
skapa den text som analyseras, genom till exempel intervjuer. Därför kan forskaren
skapa en tematisk analys som kan användas som grund för att producera vidare
feministisk teori (Leavy 2011, 21).
I grunden har textanalys historiskt sett handlat om en kvantitativ forskningsmetod, där
man exempelvis räknat antal representationer inom en viss analyskategori. Metoden
har med tiden utvecklats och ses nu som en typ av hybridmetod med både kvalitativa
och kvantitativa drag (Leavy 2011, 7). I min avhandling använder jag mig minimalt
av den kvantitativa sidan av metoden, eftersom jag i huvudsak inte är intresserad av

22

Andrea Wiklund
hur ofta något förkommer, utan av hurdana diskurser (frames) som används i
medierapporteringen.
Enligt Granholm (2004) kan man använda sig av kritisk diskursanalys för att
synliggöra maktstrukturer som avspeglas i en text. Genom att analysera hur sanningar
konstrueras som sanningar och hur människor gör saker förstådda genom sitt
språkbruk kan man därmed upptäcka och analysera de maktstrukturer som finns i vårt
samhälle. Den här synen på diskurser innebär ett fokus på abstrakta tankeprocesser,
alltså föreställningen om att människan har ”inre, mentala processer som
språkanvändning, och följaktligen diskurser, speglar” (Granholm 2004, 191–97). Det
här kan kopplas till Halls (1997) representationssystem och de processer de byggs upp
igenom. Vidare använder sig Granholm av Vivien Burrs (1995, i Granholm 2004, 194)
fyra socialkonstruktionistiska huvuddrag som grund för kritisk diskursanalys: De
första huvuddragen är ett kritiskt förhållningssätt till ”självklar” kunskap och en
förståelse för att vårt sätt att förstå välden är bunden av historisk och kulturell kontext.
Ett annat huvuddrag är att kunskap skapas och upprätthålls genom sociala interaktioner
med andra. Det fjärde huvuddraget är att sociala handlingar och kunskap hänger ihop
och att vår uppfattning av världen resulterar i handlingar, vilket också är grundtanken
i performativitetsteori. De här huvuddragen stöds alla av den intersektionella synen på
kategorier såsom kön, ras och klass.
Genom att först identifiera återkommande diskurser, i mitt fall frames, i texten och
sedan iaktta hur skaparen av texten använder sig av språket för att underbygga dessa
diskurser kan man avläsa den mening som inte finns direkt utskriven. De olika
diskurserna stöder ofta också varandra och texten skapar därmed ett enhetligt budskap
(Granholm 2004, 199–202). Jag har i mitt material identifierat ett antal återkommande
diskurser, exempelvis hur vissa ord lägger en ”annan” stämpel på förövaren. Jag har
sedan identifierat de delar som underbygger dessa diskurser och analyserar hur de
interagerar med varandra för att skapa en social verklighet. Det gör jag genom framing.

4.2 Framing
Ett av de mest direkta sätten som journalistiska medier påverkar läsaren är genom så
kallad news framing, sättet som man presenterar en nyhet på. Det finns ingen godtagen
översättning till svenska och eftersom jag inser att översättningen ”inramning” inte
23

Andrea Wiklund
reflekterar vad det handlar om kommer jag i avhandlingen använda mig av det
engelska ordet. Framing bör inte förväxlas med begreppet vinkling, även om de
beskriver liknande processer. Vinkling inom journalistiken innebär att man frågar sig
själv ”vad är grejen?”. Det handlar alltså om att reflektera kring vad som är det
intressanta i historien och sedan hänga upp hela rapporteringen på just den detaljen.
Vinkling handlar oftast om själva texten och berättandet. All journalistisk rapportering
utgår från en medveten vinkling, för utan en vinkling blir rapporteringen bara en
osammanhängande text utan poäng.
Framing är också nödvändigt för att göra om lös information till en nyhet och ett sätt
att strukturera och presentera fakta. Till skillnad från vinkling, som alltid är ett
medvetet beslut hos journalisten, ser jag framing som någonting som även kan ske
omedvetet hos journalisten. I framing ingår inte bara texten, utan alla element i
artikeln. Man kan dela in framing-processen i frame-building, som analyserar hur
journalisten bygger upp sin nyhetsrapportering, och frame-setting, som handlar om
interaktionen mellan den frame som finns i texten och den tidigare kunskap som
mottagaren har. Framing används för att definiera problemet, hitta orsaker som ligger
bakom och föreslå åtgärder. (de Veese 2005, 52–53). I min avhandling fokuserar jag i
huvudsak på frame-building, eftersom det är den journalistiska processen jag vill
analysera, och inte mottagaren.
Samhällsvetaren Dietram Scheufele (1999) bygger vidare på en indelning av frames i
oberoende och beroende variabler genom att definiera frågor som borde ställas i
relation till framing. Den beroende framen påverkas av olika faktorer då den skapas
eller modifieras. Då man undersöker oberoende frames är det oftast fråga om vilka
typer av effekter som den framingen åstadkommer. Då det handlar om mediernas
frames som beroende variabler bör man fråga sig vilka faktorer som påverkat
journalisten då framen byggts upp och hur de processerna fungerar. Det finns fem
typiska faktorer som används i analys av journalistens utgångspunkt: sociala normer,
krav från arbetsplatsen, intressegruppers krav, journalistiska rutiner och journalistens
egna ideologiska värderingar. Då det handlar om oberoende frames bör vi fråga oss
vilka typer av frames som påverkar publikens uppfattning av problemet. (Scheufele
1999, 107–9).

24

Andrea Wiklund
För att bygga upp en frame använder journalisten sig av språket, foton, rubriker, citat
och andra delar av nyhetsrapportering. Genom att identifiera olika frames som använts
i en artikel eller annan rapportering, kan man analysera journalistens bakomliggande
processer och budskap. Man pratar om episodisk och tematisk framing, där den
episodiska framingen framställer något som ett sporadiskt, isolerat händelseförlopp
medan den tematiska framingen granskar kontext och ser på händelsen i ett bredare
perspektiv (Ghosh 2019). Rapportering kring våldtäkt och andra typer av våld mot
kvinnor faller ofta under den episodiska framingen. Här kan man se att framing som
begrepp är väldigt lika diskurs, men att framing är specifikt för journalistiska texter.
Därför kan en journalistisk text använda sig av flera olika frames.
Genom framing kan journalisten välja vissa delar av storyn som hen speciellt vill
fokusera på och därmed skapa kopplingar som leder till vissa tolkningar och
bedömningar (Pennington & Birthisel 2016). Bullock (2007, refererad i Dunne, Breen
et al. 2017) identifierar tre typiska frames som används av medier då det rapporteras
om våld mot kvinnor. Dessa är en torr och opersonlig framing som fokuserar på
myndigheter eller rättssystemet, en framing som identifierar offret och förövaren som
”annorlunda” samt en framing som ser våld mot kvinnor i en bred helhetsbild och
diskuterar påverkan i samhället och på vänner och familj. Här sammanfaller den tredje
framen med den ovannämnda tematiska framingen. Ahmad (2019) identifierar två
frames i sin analys av våldtäktsrapportering i indiska tidningar: offer, där man
beskriver händelsen från offrets synvinkel och sympatiserar med offret samt förövare,
där man istället utgår från förövarens synvinkel. Jag använder mig både av dessa redan
identifierade frames och identifierar frames som är specifika för mitt material.

5 Material
Mitt material består av 92 tidningsartiklar och webbartiklar från finlandssvenska
medier. Artiklarna är av olika genrer: bland annat korta notiser, personporträtt och
djupgående analyser. I mitt material har jag identifierat några stora våldtäktsfall som
det skrevs många artiklar om, medan andra fall bara omskrivs en eller två gånger.
Artiklarna är publicerade mellan åren 2005 och 2019 och kommer från tidningarnas
egna webbplatser, webbplatsen Pressreader och Retrievers mediearkiv. Artiklarna som
25

Andrea Wiklund
mitt material består av är från tidningarna Hufvudstadsbladet (HBL), Västra Nyland
(VN), Östnyland (ÖN), Åbo Underrättelser (ÅU) och från Svenska Yle. Sökord jag
använde mig av är våldtäkt, sexualbrott, sexualbrottshärva, sexbrott. Samma sökord
användes på Svenska Yles webbplats.
Angående materialet hämtat från Svenska Yle är det värt att komma ihåg att Svenska
Yle under det tidiga 2000-talet satsade mest på radio och tv, medan skrivna (webb-)
artiklar sågs som en andrahandsprodukt. Därför är de tidigare artiklarna i form av en
kort notis, medan de blir allt utförligare och mera resurssatsade närmare nutid. Före
internet blev en del av vardagen producerade Svenska Yle inte alls något skriftligt
material utan fungerade enbart som radio- och tv-media.
I min insamling av material valde jag medvetet bort artiklar skrivna av utländska
nyhetsbyråer eftersom de inte nödvändigtvis reflekterar de finlandssvenska språkbruk
och värderingar jag analyserar i min avhandling. Några artiklar som krediteras både
till en finländsk nyhetsbyrå (STT, SPT, FNB) samt den svenska nyhetsbyrån TT och
en tidning har jag valt att inkludera, eftersom det berättar att artikeln har bearbetats i
Finland och därför speglar värderingarna i vårt land.

6 Analys
Då jag gått igenom mitt material lade jag märke till flera återkommande diskurser som
tar sig uttryck i vissa frames. Mitt analyskapitel är indelat i underkapitel enligt dessa.
Jag börjar med att analysera hur elementen i nyhetsrapporteringen används för att ge
betydelse och går sedan in djupare på en språklig analys för att se hur maktstrukturer
konstrueras

genom

olika

frames.

performativitetsteori,

Halls

teori

Jag

om

stöder

min

representation

analys

och

på

stereotyper

Butlers
samt

intersektionalitetsteori.
I min framinganalys använder jag mig både av andra forskares frames och identifierar
egna frames som är specifika för mitt material. De tidigare indentifierade frames jag
använder mig av är Ahmads (2019) offer- och förövarframe samt Goshs (2019)
epidsodiska och tematiska frames.

26

Andrea Wiklund
6.1 Layout: rubrik, ingress och bild som betydelseskapande element
Ett sätt som tydligt visar vad som ska uppfattas som viktigt i nyhetsartikel är rubriken
och det som inkluderas i ingressen. Rubriken är rent konkret det som är störst och har
som uppgift att fånga läsarens första intresse. Tryckta tidningar har ofta kortare
rubriker eftersom de måste rymmas in i layouten. På internet kan rubrikerna däremot
vara långa. Tidningar har ofta två versioner av rubriken: en för webb och en för den
fysiska tidningen. I den tryckta tidningen fungerar rubriken tillsammans med ingressen
som finns direkt under samt med bilden och bildtexten. Då internet blev mera utbrett
och webben blev viktig för nyheter skedde ett skift i hur rubriken utformades. Förr var
de korta och slagkraftiga (exempelvis HBL 15.8.2006: Lärare åtalas för 800 sexbrott)
medan de i dag är längre och mera beskrivande (exempelvis Svenska Yle 12.2.2018:
Företag som ordnar abikryssningar kräver övervakare – men vet inte vem som
övervakar). Det här märks tydligt då man jämför artiklar från olika år. Rubrikerna i
dag kan ibland vara den enda information en läsare får, då artikeln exempelvis dyker
upp i ett flöde på sociala medier. Då är det viktigt att den fångar läsarens
uppmärksamhet, eftersom tidningarna behöver klick på sina artiklar.
Ett sätt att dra uppmärksamhet till artikeln är att väcka medlidande genom rubriken.
Rubriken för en artikel om ett våldtäktsfall i Kajsaniemiparken i Helsingfors är
”Våldtagen får vänta på rättvisa” (HBL 29.1.2005). Rubriken är skriven på ett sätt som
skapar dramatik och väcker medlidande för offret. Samtidigt tar den bort ansvaret och
fokus från de som verkligen gjort något fel, det vill säga gärningsmännen. Ett annat
viktigt sätt att väcka intresse är artikelns ingress, alltså den sammanfattning som
inleder artikeln: ”Den trettonåring som våldtogs i Kajsaniemiparken på
skolavslutningen får vänta länge innan våldsverkarna ställs inför rätta. Utredningen
fördröjs av att en de misstänkta männen har gått under jorden.” (ibid.).
Ingressen går i samma ton som rubriken. Genom att inleda med offrets ålder och
fortsätta med att poängtera hur tragiskt det är att hon får vänta innan förövarna ställs
inför rätta. Genom att använda sig av ordet våldsverkarna, betonas ytterligare att det
handlar om våld, och genom att fortsätta med att berätta att det här beror på att en av
männen ”gått under jorden”, dramatiseras saken ytterligare. Artikeln kan alltså läsas
som ett sätt att erbjuda en dramatisk historia, där offrets unga ålder används som en

27

Andrea Wiklund
viktig faktor. Jag gör en vidare analys av ålderns dramatiska betydelse i kapitel 6.3.1
Minderåriga och äldre offer.
Den bild som inkluderas i en artikel om våldtäkt sätter också tonen för hela artikeln.
Då det handlar om en pågående utredning föreställer artikelns bild nästan alltid en
anonym polis, exempelvis fotad bakifrån eller en närbild polisuniformens text eller
logo. I artiklarna som handlar om rättegångar är det ofta en bild på den domstol där
fallet har behandlats. Då en dom fallit och kommenteras av någon forskare, är det oftast
en bild på den intervjuade. I några få fall är bilden av den plats där våldtäkten skett.
Ett exempel som sticker ut i materialet är den artikel som behandlar ett våldtäktsfall
som skett i en gränd i Vasa centrum (Svenska Yle 12.3.2018). Huvudbilden är en bild
på gränden, tagen kvällstid så att det är nästan helt mörkt bortsett från några gatlyktor
som kastar ett skumt sken över gatan. Med sitt mörker ger bilden en osäker ton åt
artikeln. Det ser ut som en farlig gränd som man inte skulle vilja gå in i. På så sätt kan
man avläsa en dramatisk effekt, det är en bild av en mörk brottsplats.
En annan artikel från Svenska Yle (24.2.2016) om en misstänkt våldtäktsman i
Jakobstad som släppts fri i väntan på rättegång har en suddig bild av gärningsmannen,
tagen av en övervakningskamera. Redan i ingressen går att läsa att det var på basen av
denna bild som mannen identifierades, men den bild som läsaren ser är så gryning att
man knappt kan se siluetten av en man. Bilden är högsta antagligen den bild som
polisen skickade ut till medierna då man eftersökte mannen och man ville ha in tips
från eventuella vittnen. Därför kan man fråga sig vad poängen är med att publicera
bilden nu, då han redan identifierats och förhörts? En artikel med en suddig bild för
förövaren är mera trolig att fånga läsarens intresse, än en illustrationsbild på polislogon
eller en byggnad.

6.2 Gränsdragningar
Genom att inkludera vissa detaljer och lämna bort andra, har journalisten makten att
forma hur allmänheten uppfattar fallet. Med hjälp av språket kan journalisten också
skapa olika gränser: mellan oss och dem, skyldiga och oskyldiga, vanligt och ovanligt.
Enligt Hall (1997, 17–18) använder vi oss sedan av likheter och skillnader för att
koppla ihop eller skilja grupperna. Brott, och speciellt känsliga brott, har en speciell
jargong inom journalismen. Journalister måste vara försiktiga så att ingen anklagas
28

Andrea Wiklund
innan någon dom fallit. Därför talar man ofta om påstådda eller misstänkta våldtäkter,
poängterar att offer och gärningsman varit bekanta från förut samt använder
värderande ord som anföringsverb.
I en artikel (HBL 29.1.2005) får en intervjuad polis anföringsverbet ”beklagar” då han
uttalar sig om att våldtäktsfall inte får högre prioritet för att offret är ungt. Det här är
en tolkning som journalisten har gjort och genom den tolkningen skapar journalisten
en sanning där polisen ses som bunden av rådande bestämmelser. Polisen framställs
som att han gärna skulle snabba upp utredningen, men inte kan göra det. Här används
en urskuldande frame: skulden läggs alltså på försvunna gärningsmän, medan polisen
framstår som en av ”oss” och beklagar sig över att det tar länge att utreda fallet. Man
kan också läsa det här som ett sätt för journalisten att försöka upprätthålla en god
relation med polisen som instans, i utbyte mot framtida intervjuer (jfr Greer 2003).
Då samma polis uttalar sig om hur en av gärningsmännen i våldtäktsfallet försvunnit,
använder han sig av formuleringen ”sådana där gossar brukar åka fast förr eller senare”
(HBL 29.1.2005). Greer (2003, 45–46) menar att mediernas gränsdragning skapar en
social solidaritet mot en gemensam fiende som bryter mot samhällets normer. I det här
fallet handlar det om våldtäktsmän. Begrepp såsom ”yngling”, skulle ”gossar”
knappast användas i en kontext som inte handlar om unga män som begår brott. Här
används en vi-frame, där man starkt betonar skillnaden mellan oss och dem. På så sätt
gör man en typ av gränsdragning mot kriminella, de är inte våra pojkar utan ”de andra”
pojkarna, de är gossar och ynglingar som inte ses som välkomna i vårt samhälle.
Stereotypen av en manlig brottsmisstänkt konstrueras som en annan (jfr Hall 1997).
Ett av de mest omskrivna fallen som inkluderas i mitt material är fallet med en
gruppvåldtäkt i stadsdelen Mosabacka i Helsingfors år 2015. En grupp män, fyra
minderåriga och en myndig, trakasserade en kvinna på ett lokaltåg, följde efter henne
då hon steg av och våldtog henne. Det som speciellt chockade allmänheten var att
gärningsmännen fick så låga straff och att den publicitet fallet fått var en faktor i
domen. Kring fallet skrevs också en hel del artiklar kring strafflängd för våldtäkt och
hur invandrare påverkas av rasistiska efterföljder. Fallet omskrevs i HBL första gången
den 13 mars 2015, och då omnämns förövarna som fem 15–18-åriga pojkar som alla
misstänks för grov våldtäkt. Genast i denna första artikel stämplas våldtäkten som

29

Andrea Wiklund
”ovanlig”. Polisens utredningsledare uttalar sig om att det inte är ofta som förövare
och offer är obekanta med varandra och att brottet begås utomhus.
Det är redan ovanligt att gärningsmännen inte känner offret och begår brottet
utomhus. Det är också ovanligt att parterna är nyktra och ännu ovanligare att
gärningen begås av flera personer. (HBL 13.3.2015)

Mellan raderna kan man läsa definitionen av en ”normal” våldtäkt: den sker i berusat
tillstånd, i hemmet och av någon offret känner. Statistiskt sätt stämmer den
uppfattningen av våldtäkt. I de flesta fallen av våldtäkt är förövare och offer bekanta
från förut och våldtäkter på offentliga platser är ovanliga (ÅU 19.7.2016, Svenska Yle
29.1.2016). Speciellt då diskussionerna kring asylsökande och våldtäkter går heta,
brukar medierna publicera artiklar som behandlar myterna kring våldtäkt. Det här kan
man koppla till teorin om det ideala offret. Enligt Nils Christie (2001) är det ideala
offret då det handlar om våldtäkt en ung kvinna som är nykter och oskuld, och bär
”anständiga” kläder. På väg hem blir hon nedslagen av ett okänt ”monster” som våldtar
henne. I kontrast är ett icke-idealt offer en full kvinna på väg hem från en bar
tillsammans med en manlig vän som hon erbjuder sovplats åt (Christie 2001, 48–50).
Här är den underliggande definitionen av en normal våldtäkt i konflikt med det ideala
offret och den ideala gärningsmannen. Medan ett idealt offer är svagt och befinner sig
på en oskyldig plats (dagtid) där hon blir våldtagen av ett okänt monster (Christie 2001,
47), är en normal våldtäkt en som sker i hemmet och utförs av någon man känner. Då
blir offret för en normal våldtäkt ett icke-idealt offer.
Artikeln i ÅU (19.7.2016) har rubriken ”Buskvåldtäkterna verkar inte ha ökat”. Genom
ordvalet buskvåldtäkt vill man genast ge en bild åt läsaren av en mystisk man som
hoppar fram bakom en buske i en park, och därmed skapar det ideala offret. Artikeln
har ingen direkt koppling till något våldtäktsfall, utan fungerar som en översikt över
hur de ”normala” våldtäkterna ser ut och vem det är som begår dem. Här används en
buskvåldtäktsframe. Buskvåldtäkter är ovanligare, men inkluderar ett idealt offer och
lockar därför flera läsare. Artikeln på Svenska Yle (29.1.2016) vill däremot reda ut
ifall folk är mera benägna att anmäla en typ av våldtäkt än någon annan, eftersom bara
var fjärde våldtäkt anmäls till polisen. I artikeln förklaras också att det som kommer
upp i medierna är de våldtäktsfall som skett på allmän plats och det leder till en
förvrängd bild av verkligheten för många. Det beror på att de offren enligt Christies
30

Andrea Wiklund
teori om det ideala offret har legitim offerstatus och då är det lätt att rapportera om
dem.
Drygt ett år senare, i samband med #metoo-rörelsen, publicerar ÅU (30.11.2017) en
kolumn där journalisten beskriver hur berättelserna som kommit fram i samband med
rörelsen nästan aldrig handlar om buskvåldtäkter. Våldtäkterna sker i hemmet och
begås av vänner och bekanta. Journalisten påtalar hur skadlig den felaktiga bilden av
våldtäkt är och att det behövs en diskussion kring övergrepp i hemmet, på jobbet och
bland vännerna. Det som saknas är en diskussion kring varför den uppfattningen envist
dröjer sig kvar. Samtidigt är de mest omskrivna våldtäktsfallen i mitt material nästan
uteslutande de som begåtts av invandrare och asylsökande. I den rapportering kring
buskvåldtäkter där inga utlänningar är inblandade skapas ingen koppling mellan våld
och den sociala kontext den utförs i, exempelvis finländsk kontext och den tradition
av våldskultur vi själva har (jfr Keskinen 2011b). Enligt Halls (1997)
konstruktivistiska representationssystem har det byggts upp en mening där
konnotationen av begreppet buskvåldtäkt betyder våldtäkt som begås av utlänning.
I mitt material ser man att journalisterna på individnivå är medvetna om hur viktigt det
är att slå hål på myterna kring våldtäkt. Men det är ändå till stor grad medierna själva
som är ansvariga för den felaktiga bilden av våldtäkter som många har i dag. Då medier
till största del publicerar material kring buskvåldtäkter, byggs det upp en bild av de
våldtäkterna som den ”normala” våldtäkten och det kan leda till att personer som
utsätts för vad som uppfattas som onormala våldtäkter inte anmäler dem till polisen.
Ändå bekräftas myterna kring våldtäkt i medierna inte bara av vilka fall som
rapporteras, utan också indirekt genom ordval. På Svenska Yle (19.9.2013) skriver en
journalist att ”Esbopolisen utreder en våldtäkt som ska ha ägt rum mitt på ljusan dag i
Olars i söndags.”. Här är det alltså förvånande att det hävdas att våldtäkten skett under
dagen. Att journalisterna själva har en personlig medvetenhet räcker alltså inte, utan
det måste speglas i vilka fall som man skriver om och i hur fallen rapporteras.
I Mosabackafallet från 2015 dömdes tre av männen till villkorligt fängelse. Eftersom
tingsrätten inte ansåg att brottet var grovt fick de bara villkorligt straff. I samband med
en artikel då första domen fallit uttalar sig en professor i straffrätt om hur tingsrätten
formulerat domen:

31

Andrea Wiklund
Hon tycker att tingsrätten borde ha fokuserat på varför fallet handlar om en
våldtäkt och inte lägga all tyngd på att berättiga varför brottet inte var grovt.
(HBL 24.6.2015)

Här står medierna på offrets sida, och väljer att vinkla rapporteringen på ett sätt som
antyder att offret blivit orättvist behandlat då gärningsmännen inte straffas tillräckligt
hårt. Då fallet gick vidare till hovrätten skärptes domen, eftersom de ansåg brottet som
grovt. Då publicerades artiklar kring motiveringarna som domen innehöll, tillsammans
med detaljer kring våldtäkten och hur det anses som grovt. Här förs en
samhällsdiskussion på bekostnad av en våldtagen kvinnas erfarenheter.
Ibland skiner en misstro mot offret igenom, eftersom medierna antyder att
våldtäktsberättelse alltid ska misstros. Kvinnan får en passiv roll och man använder
sig av formuleringar som misstänkt våldtäkt. I vissa artiklar låter det ändå som att det
handlar om tur eller en slump att förövaren dömts: ”Båda parterna gav mycket
motstridiga versioner av händelseförloppet, men rätten valde att sätta tilltro till
kvinnan.” (HBL 13.12.2005). Utgångspunkten är inte att någon blivit våldtagen och
nu ska gärningsmannen hittas, utan att något oklart har skett och det ska utredas. Här
används en passivitets-frame, där händelser bara verkar rulla på utan några egentliga
aktiva parter. En liknande formulering kan man läsa i ett fall där det skett en
gruppvåldtäkt och journalisten har intervjuat polisen som ansvarar för utredningen och
skriver att ”[...] tror att man nu kan bilda sig en uppfattning om vad som egentligen
hände.” (HBL 2.7.2005). Man utgår ändå från att den information offret gett kanske
inte är sanningsenlig. Samtidigt är media på många sätt med och aktivt jobbar mot
våldtäktsmyter genom att publicera statistik och debattartiklar.
Medierna skapar ett flertal gränser inom våldtäktsrapporteringen genom att konstant
debattera skillnaderna mellan grov och lindrig våldtäkt, normal och onormal våldtäkt.
Gränsdragningar sker också genom ordvalen för förövare och offer. I tidningsartiklar
kring Mosabackafallet omnämns förövarna inte början av processen som pojkar, sedan
som ungdomar (HBL 13.3.2015) och senare i rättsprocessen som unga män (HBL
1.7.2016). Här försvinner den oskuldsfullhet som förknippas med ordet pojkar och
ersätts av ord så som ungdomar och ynglingar (HBL 12.4.2016). Begreppet ynglingar
aldrig används i princip aldrig i medier utom då det handlar om män som misstänks
för brott. Det här kan kategoriseras under vi-framen, eftersom det placerar förövarna i
32

Andrea Wiklund
en situation som ”andra”. I en av artiklarna omnämns männen som ”unga ynglingar”
(HBL 5.7.2015). Förutom att det ren grammatiskt är ologiskt, säger det något om den
laddning som tillskrivits ordet yngling. Det har fråntagits sin tidigare betydelse kring
ålder, och avser nu en man som misstänks för brott. I sin användning av ordet könar
medierna brotten.
I mitt material sker också ofta en flytt av fokuset. ”Från början var åtta män misstänkta
för våldtäkten som en 45-årig kvinna utsattes för.” (Svenska Yle, 3.2.2015a). Det är
alltså inte åtta män som våldtagit en kvinna, utan en kvinna har blivit utsatt för våldtäkt.
Det här är en del av passivitets-framen och visar var fokuset ligger. I fallet med
våldtäkten i Kajsaniemiparken kan man också läsa att ”Festen urartade och flickorna
våldtogs” (HBL 30.3.2006). Det finns ingen aktiv förövare med i bilden som målas
upp, utan våldtäkter bara händer av sig själv. Inom framen förekommer en mängd olika
omskrivningar av våldtog: bland annat våldförde sig på, antastade, förgrep sig på.
Trots att dessa är aktiva begrepp, inkluderar jag dem i passivitets-framen eftersom de
fungerar som ett sätt att sudda ut gränsen mellan offer och förövare. Det är inte en man
som våldtog en kvinna, utan kvinnan blev våldtagen eller antastad. Då försvinner de
tydliga rollerna och alla blir istället bara ”inblandade personer”.

6.2.1 Rasifiering av förövare
Speciellt starka gränser dras i mitt material mellan resten av samhället och
gärningsmän som är invandrare eller på annat sätt rasifierade. Om man läser
diskussioner på internet där det diskuteras huruvida det är relevant att nämna förövares
eller misstänkta förövares nationalitet eller etniska ursprung, är ett argument som
återkommer att det är nödvändigt för att polisen ska kunna få in relevanta tips. Ifall det
stämmer, skulle alltså identifiering av nationalitet eller rasifiering endast i mitt material
förekomma i de artiklar där polisen eftersöker tips och ögonvittnen. Så är inte fallet,
utan att på olika sätt markeringarna förekommer i artiklar på alla stadier: tipssökande,
under rättegången och efter fälld dom.
I Åbo Underrättelser (30.8.2016) vill polisen ha in tips angående en man som
eventuellt sexuellt antastat folk kring Hallis i Åbo. Mannen beskrivs som ”mörkhyad
med afrikansk bakgrund.” Ifall man ser mannen vill polisen att man ska ringa
nödnumret. Hur avgör man bakgrund baserat på en observation? I mitt material
33

Andrea Wiklund
förekom det endast en gång att en förövare omnämndes rent ut som ljushyad (Svenska
Yle 25.7.2016). Däremot förekom beskrivningen mörkhyad flera gånger. Medier
använder sig även av andra indirekta sätt att markera rasifiering, exempelvis genom
att beskriva att mannen pratade dålig svenska (Svenska Yle 7.2.2016), bruten engelska
(Svenska Yle 21.4.2015) och ”talade finska med utländsk brytning” (Svenska Yle
23.3.2015). Det här sättet att omskriva förövare är en rasifieringsframe. I sin forskning
kring tre våldtäktsfall i Uleåborg fann Suvi Keskinen (2011a) ett liknande språkbruk i
tidningarna hon analyserade och de här diskussioner blev en plats för debatt kring vem
som hör hemma i landet, vem som får inkluderas och vem som exkluderas.
Ibland framgår inte nationalitet direkt ur domen som artikeln baserar sig på, utan
reportern som skrivit artikeln har hittat informationen genom andra källor. I en artikel
(Svenska Yle 24.2.2014) lyder en mellanrubrik ”Mannen är asylsökande” och ett
stycke under rubriken inleds med meningen ”Mannen är enligt Yles uppgifter
asylsökande från Irak.” vilket hänvisar till att uppgifterna har fåtts på annan väg än
från domslutet. Det här är också en del av rasifieringsframen. Journalisten har ansett
det vara tillräckligt viktigt för att söka fram den informationen på annan väg, och
dessutom inte avslöja källan. Att de poängterar att det är Yles egna uppgifter antyder
också att det är information som andra medier kanske inte ännu fått reda på och ses
därför som extra värdefull.
I en annan artikel på Svenska Yle (14.1.2016) kan man läsa: ”Enligt polisen har
gärningsmännen i samtliga övergreppsfall som kommit till deras kännedom varit av
utländsk härkomst.”. ”Tre av männen är från Irak, en från Syrien” (Svenska Yle
9.3.2016) står det i ingressen på en artikel om åtal som väckts för en våldtäkt på
järnvägsstationen i Helsingfors. Vad menar man med alla dessa omskrivningar och
synonymer? Att personen inte är född i Finland? Inte har finländskt medborgarskap? I
förlängning hävdar jag att man vill signalera att de inte är en del av vårt finländska
samhälle, inte har kunskap om våra lagar och normer och helt enkelt inte passar in.
Det kan jämföras med Keskinen (2011a), som fann att mediernas rapportering kring
våldtäkterna i Uleåborg fungerade som ett sätt att definiera landets och kulturens
gränser och vem som får hör hemma här. Applicerar man Willcoxs (2005) teori om ras
och brottslighet på mitt material, där svart (och rasifierad) manlighet antas vara starkt
sammankopplad med aggressivitet och brott, kan bara det faktum att den misstänkte
ses som rasifierad vara en orsak till att han ses som naturligt skyldig till brottet. Då
34

Andrea Wiklund
den gränsen dras, är det lätt för vita i vårt land att fortsätta in på nationalistiska
tankesätt om att utlänningar kommer hit och våldtar ”våra” kvinnor. Då konstrueras
en diskurs där utländska män ses som ett okänt hot utifrån, och samtidigt ett hot inifrån
i form av asylsökande (jfr Keskinen 2011a, 18).
I maj 2004 våldtogs en 13-årig flicka i Kajsaniemiparken i Helsingfors.
Gärningsmännen var fyra män, en minderårig och resten i åldern 18–25. Till en början
är de bara ”misstänkta gärningsmän” (HBL 29.1.2005), men i senare artiklar omnämns
de som somaliska män eller bara somalierna (HBL 30.4.2005 & 30.3.2006). Även
gruppvåldtäkten från 2015 som skedde i Mosabacka i Helsingfors begicks av
invandrare. Mosabackafallet omskrevs väldigt mycket i medierna (totalt 20 artiklar
med direkt koppling till fallet) och ledde till en mängd medierapportering kring
invandrare, sexbrott och kriterier för grov våldtäkt. Man publicerade också namnet på
förövarna, vilket i det här fallet är en del av rasifieringsframen eftersom namnet inte
är finländskt. I mitt material förekom bara ett par fall då man valt att publicera namn
på förövare. Då domen fallit får man i princip publicera namn, men det är ett beslut
som tas inom redaktionen. Att någon media publicerat en förövares namn betyder inte
automatiskt att alla gör det. Enligt journalistreglerna är det ett beslut som måste tänkas
över:
30. Även då offentligt material publiceras bör man iaktta skyddet för
privatlivet. Allt offentligt material är inte nödvändigtvis publicerbart. Särskild
försiktighet bör iakttas då man behandlar frågor som rör minderåriga.
31. Namn, bilder eller annat material som identifierar en person som dömts för
brott kan publiceras, såvida det inte med beaktande av den dömdes ställning
eller gärning är klart oskäligt. När det gäller att avslöja identiteten för en
minderårig eller otillräknelig ska man vara särskilt restriktiv.
32. När man hanterar uppgifter som leder till identifiering är det skäl att vara
försiktig så länge det gäller misstanke om brott eller åtal.
33. Uppgifter om gärningsmän, åtalade eller misstänkta bör i allmänhet inte
publiceras om de avslöjar offret för ett särskilt känsligt brott.

Här betonas att minderåriga skyddas speciellt, även då de handlar om förövare. I
Mosabackafallet valde HBL att publicera namn på den myndiga förövaren, även om
det fanns minderåriga bland förövarna. Namn på de minderåriga publicerades ändå
inte, helt enligt reglerna. Däremot omnämns förövarna aldrig som invandrare eller
somalier i HBLs rapportering kring fallet, utan alltid som unga män eller dylikt. Det
35

Andrea Wiklund
enda sättet som rasifiering kommer fram i deras direkta nyhetsrapportering är via
namnet. Domslut och rättegångar är i regel öppna för allmänheten, vilket betyder att
största delen av den information medierna publicerar finns att tillgå andra vägar. På
Tingsrätternas hemsida (11.7.2019) kan man läsa att om en rättegång är uppgifter för
identifiering av personer alltid är offentliga, med vissa undantag:
Domslutet och de tillämpade lagrummen kan inte förordnas att hållas hemliga
utan de är alltid offentliga. Domstolen kan dock bestämma om hemlighållande
av målsägandens identitet i brottmål som gäller omständigheter av synnerligen
känslig natur i målsägandens privatliv. Exempel på detta är t.ex. till
sexualbrott. Under vissa förutsättningar kan det förordnas att även en
asylsökandes identitet ska hemlighållas.

Det här gäller målsägande, alltså offret. Det är oklart exakt vilka förutsättningar som
krävs angående asylsökandes namn, men det finns alltså en chans till ett beslut att det
ska hemlighållas. Det här fungerar i samspel med regel nummer 30: trots att något är
offentligt betyder det inte att medierna ska publicera det. Ett journalistiskt beslut om
att publicera namn är inte något som tas lättvindigt, utan det involverar många faktorer
kring lagar och journalistreglerna.
Även om HBL inte inkluderar rasifierande ord i sin rapportering kring
Moasbackafallet, publicerar de senare en personintervju med en somalisk
ungdomsledare som fått mycket uppmärksamhet efter att hon gått ut med uttalandet
att ”Finlands somalier som grupp borde fördöma gruppvåldtäkten i Mosabacka.” (HBL
15.6.2015). Artikels rubrik är ”Vi måste prata med varandra” och ungdomsledaren
uttalar sig om att somalier och finländare sist och slutligen är ganska lika och därför
borde ha bättre kommunikation. Även Svenska Yle har en artikel med en somalier som
får försvara hela sin folkgrupp (Svenska Yle 23.6.2015b). Den intervjuade har ett
tidigare år blivit tilldelad priset Mr. Invandrare och även han förespråkar mera kontakt
mellan finländare och somalier. Även om artiklarna har en god avsikt, signalerar de
bara ytterligare att somalier inte är finländare och att finländare inte är våldtäktsmän,
då människor får sina stereotyper bekräftade (jfr Keskinen 2011a).
Den 25 juni publicerar HBL också en ledare om domen där skribenten argumenterar
för att det inte finns en våldtäkt som inte är grov. Skribenten diskuterar också
gärningsmännens invandrarbakgrund och effekter av det:

36

Andrea Wiklund
Offentligheten kring våldtäkten har varit massiv och i och med de lindriga
domarna drog något av en lynchvåg över sociala medier då domstolens beslut
kungjordes. De som skriker högst är de som gör det med rasistiska förtecken
då gärningsmännen är somalier, andra generationens invandrare. Det är inte
bara gärningsmännen som kommer att få leva med sitt brott också efter
domstolens beslut, brottet och uppmärksamheten sätter en oerhörd press på
hela det somaliska samfundet och andra minoriteter i vårt land. De lindriga
domarna spär på främlingsfientligheten i de läger där man redan sedan tidigare
anser att utlänningar kommer till Finland för att utföra brott de inte kommer att
dömas för. (HBL 25.6.2015)

Det här faller under granskande opinionsjournalistik, då ledaren används som ett sätt
att driva en agenda med hjälp av fakta från ett fall (jfr Strömbäck 2003). Skribenten
argumenterar både för en skärpt klassificering av våldtäkt som grova och mot de
rasistiska diskussioner som uppstår i kölvattnet av brott som begåtts av invandrare.
Här använder skribenten en dubbel försvarsframe, där hen försvarar både ”oskyldiga”
invandrare och våldtäktsoffer. Samtidigt påminner skribenten om att det bara finns ett
egentligt offer: kvinnan som våldtogs. Ledarskribenten tar alltså starkt ställning för
offret, och håller med experterna om att straffet borde vara svårare. Genom att basera
den åsikten på åklagarens och en professor i straffrätts utlåtande, motiverar skribenten
sin syn på domen och ger sina argument mera tyngd än om skribenten endast själv
skulle ha uttryckt missnöje över domen. Samtidigt tar hon upp den diskussion kring
rasism och invandrares brott som uppkommit i svallvågorna.
Genom försvarsframen i opinionsjournalistiken som publiceras tar man starkt ställning
mot tingsrättens beslut att inte klassa gruppvåldtäkten som grov. Det trots att medierna
inte är tillåtna att försöka påverka domstolar eller andra beslutsfattare. Det nämns
bland annat i journalistreglerna: ”Under rättegången ska journalister inte på ett
otillbörligt sätt försöka påverka domstolens avgörande och inte heller på förhand ta
ställning till skuldfrågan.” Journalister ska kritisera de som har makt, även
domstolarna. Men samtidigt ska man inte påverka. Ledaren och insändaren är
publicerad efter att domen i tingsrätten fallit, och kan således inte längre påverka den
domen, utan är en kritik av en dom som av allmänheten uppfattas som orättvis.
Opinionsjournalistiken blir ett sätt att göra motstånd (Leavy 2011, 7) mot indelningen
i våldtäkt och grov våldtäkt. Opinionsartiklarna är i huvudsak en kritik av lagen och
hur den är utformad kring tanken om att viss våldtäkt inte är lika hemsk som en annan,
och inte en direkt kritik av domstolens beslut. En sådan kritik skulle enligt
37

Andrea Wiklund
Journalistreglerna inte vara tillåten. En fällande dom från Opinionsnämnden för
massmedier (ONM) togs på basen av det ordval som journalisten i fråga använde sig
av, som fungerade som ett ställningstagande i skuldfrågan i en rättsprocess:
Klaganden fäster uppmärksamhet vid följande mening i nyheten: ”Paret har
frikänts i underrätterna trots att det är höjt över alla tvivel att någondera eller
båda är skyldiga.” Vidare påpekas att verbet ”blåneka”, som använts i rubriken,
inte bara betyder att neka hänsynslöst utan att det också används i betydelsen
att neka mot klara bevis. Enligt klaganden fördömde journalisten i sin
kommentar också kraftigt straffyrkandet, dvs. villkorligt straff. (ONM
5199/SL/13)

Förutom artikeln handlar anmälan också om en opinionsartikel som journalisten
skrivit, där hen själv ifrågasatte domen. Här ses det att det är en opinionsartikel inte
som en godtagbar ursäkt för att presentera starka åsikter i samband med rättsfall. Som
journalist kan man inte skriva en artikel där man rakt ut hävdar att en dom är felaktig,
oberoende genre på artikeln.
Varken HBL eller Svenska Yle skriver uttryckligen ut etniciteten för förövarna i
Mosabackafallet, men det är ändå något som de antar att läsarna fått veta om från andra
medier eftersom de publicerar varsin intervju med en person som får representera
etniciteten somalier. Det här visar ändå på en bakomliggande journalistisk process, där
redaktionerna medvetet inte har velat spä på den främlingsfientlighet som startats av
andra tidningar då de publicerat namn och bild på alla förövare (publiceringen nämns
i HBL 13.10.2017). Den här medvetenheten verkar ändå hänga ihop med den
uppmärksamhet som det specifika fallet fått, eftersom det i annan rapportering
förekommer rasifierande ord.
I och med all den kringrapportering (exempelvis Svenska Yle 26.6.2015, 23.06.2015a
& X3M/Svenska Yle 24.6.2015) kring Mosabackafallet behandlas fallet i medierna
utgående från en tematisk frame, till skillnad från den övriga rapporteringen i mitt
material som till största del byggdes upp med en episodisk frame. Då det kommer till
invandrare är medierna ivriga att se på den större bilden och inkludera statistik över
invandrare och brott. Den tematiska framen glöms lätt bort då det handlar om vanliga
finländska män som våldtar. År 2014 begicks också en våldtäkt av invandrare och i
artikeln inkluderas statistik kring asylsökande och brott:

38

Andrea Wiklund
Våldtäkten i Hesperiaparken var ett av de fall som fick mycket uppmärksamhet
där asylsökande misstänktes för sexbrott. Enligt polisen misstänktes 25
asylsökande i hela landet för våldtäkter ifjol. Sammanlagt anlände 33 000
asylsökande till Finland ifjol. Våldtäkter på allmän plats är rätt ovanliga i
Helsingfors. I fjol anmäldes till polisen 22 fall [...]. Samtidigt anmäldes över
hundra våldtäkter som skett i privata utrymmen. (Svenska Yle 24.2.2014)

Även här läggs händelsen in i ett större sammanhang, eftersom journalisten vet vilka
slutsatser läsare drar utgående från rapportering kring brott och asylsökande. Därför
väljer journalisten också att inkludera hur många asylsökande som anlänt, för att visa
hur liten andel det är som begår brott, vilket fungerar som en del av försvarsframen.
Någon liknande jämförelse skulle aldrig ske ifall gärningsmannen tilldelades en annan
social grupp. Med hjälp av en intersektionell analys kan man här avläsa att utländska
män ses som ideala förövare på grund av sitt kön och sin ras. Det här är naturligtvis en
stereotyp, eftersom den baserar sig på en väldigt förenklad version av verkligheten (jfr
Hall 1997). Om en etniskt finländsk lärare våldtar någon, inkluderas ingen statistik
över brottsanmälda lärare i jämförelse med antalet anställda lärare i Finland. Det
eftersom ingen antas dra slutsatsen att alla lärare våldtar, medan man antar att den
stereotypen finns kring asylsökande. Det här sammanfaller med Dixons (2008) teori
om hur behandlingen av ny information går enligt tidigare ihopkopplade roller.
Ett annat fall som fick mycket uppmärksamhet är en falsk våldtäktsanklagelse i
Ylivieska. År 2015 (26.12 och 30.12) publicerade Svenska Yle två artiklar där den
första berättade som en grov våldtäkt som utreds i Ylivieska, och sedan en artikel som
informerade om att det var en falsk anklagelse som låg bakom. Den första artikeln av
de två är en av de få artiklarna i mitt material som talar om en misstänkt våldtäkt som
en konstaterad händelse: ”Våldtäkten skedde nära stadshuset i Ylivieska natten till
lördagen”. Vanligen står det den misstänkta eller den påstådda före ordet våldtäkt då
det handlar om fall som bara är i utredningsskedet. I en annan artikel framgår till och
med av en rättelsetext i slutet att man efter publicering ändrat ”våldtog” till ”misstänkts
ha våldtagit” efter att artikeln publicerats (Svenska Yle 9.7.2018). I Ylivieska-artikeln
nämns också att männen är av ”utländsk härkomst” och att offret är en kvinna född år
1991. Det står också att ”Fallet kommenterades mycket på sociala medier.” Liknande
kommentarer förekommer ofta i rapportering kring sexbrott, speciellt de som begått
av rasifierade personer. Det blir för reportern ett sätt att motivera rapporteringen, utan
att specificera var exakt diskussionen ägt rum eller vad som sagts. Eftersom det sägs
39

Andrea Wiklund
ha diskuterats mycket någonstans, är det motiverat också för medierna att utreda saken,
underförstått på ett mera objektivt och informerat sätt än det som synts i diskussioner
på internet.
Våldtäkter som begås av asylsökande eller invandrare får snabbt mycket
uppmärksamhet eftersom de begreppen genast kopplas ihop med rasifiering (Keskinen
2011a, 2011b). I slutet av 2015 våldtogs en 14-årig flicka av en 17-årig asylsökande
och fallet fick så pass mycket uppmärksamhet att dåvarande stadsminister Juha Sipilä
gick ut på Twitter och fördömde våldtäkten (Svenska Yle 24.11.2015). Sipilä höll
också ett krismöte med dåvarande inrikes- och justitieministern om ökade oroligheter
på asylmottagningar. I artikeln står också att ”Enligt stadsministern har man vid
flyktingförläggningarna försökt informera om hur man förhåller sig till kvinnor i
Finland.” (ibid.). Genom användningen av ordet försökt kan man avläsa att det inte ses
som att man lyckats. Istället skapas en väldigt stark avgränsning mellan vi och dem,
en vi-frame, där asylsökande porträtteras som helt ovetande om respektfullt beteende.
Dom stämplas skarpt som ”annan” i jämförelse med vita finländare och man för en
diskussion kring huruvida de hör hemma i vårt land (jfr Keskinen 2011a).
Asylsökande får i materialet en tudelad bild. Å ena sidan ses de som väldigt naiva och
ovetande, men och andra sidan ses de inte som pojkar och unga i lika stor utsträckning
som vita förövare. Den här kluvenheten inom stereotyper är någonting Stuart Hall
beskriver. Hall fann att svarta män stereotypiseras både som barnsliga och
översexualiserade, som vildar och ”Uncle Toms” (Hall 1997, 263). En artikel har
rubriken ”Ung man dömdes för våldtäkt” (Svenska Yle 9.2.2017) innehåller endast
den informationen om förövaren att han var 18 då han våldtog en kvinna år 2013 och
är då artikeln är skriven 22 år gammal. Inget nämns om ursprung. Men denna man blir
alltså kallad en ”ung” man trots att han är äldre än många av de asylsökande som döms
för våldtäkt. Männen i Mosabackafallet var mellan 16 och 18 år, men kallas i flera av
artiklarna bara för männen (exempelvis i Svenska Yle 23.6.2015). Eftersom det inte
avslöjas något ifall den 22-åriga mannen är vit, kan man inte här dra någon slutsats
ifall det kan bero på rasifiering. Men det är en återkommande trend i mitt material att
asylsökande eller andra rasifierade mera sällan ges den förmildrande omständighet
som ung dumhet ses som i samhället.

40

Andrea Wiklund
6.3 Dramatisering och personifiering
Enligt Greers (2003, 23, 46) radikala läsning av nyhetsproduktion dramatiserar och
personifierar journalisterna i sina artiklar för att få flera läsare och maximera inkomst
för mediernas ägare. Det här kan bara appliceras på tidningarna som är beroende av
inkomster från läsarna för att existera men inte på Svenska Yle som finansieras med
skattemedel. I stället applicerar jag en pluralistisk läsning på Svenska Yles
rapportering, då man personifierar för att lägga in händelserna i en redan existerande
referensram hos läsaren (ibid.). Det är lättare att dramatisera ifall det finns en
personifiering att utgå ifrån. Våldtäktsrapportering är en typ av rapportering där det
konstrueras en starkt könad skillnad: kvinnor är offer och män är förövare och våldtäkt
är ett ”heterosexuellt brott” (jfr obligatorisk heterosexualitet, Butler 1988).
Könade roller finns inte enbart i offer- och förövarrollen. En könad personifiering får
sin början redan före och i intervjutillfället. I de flesta artiklar i mitt material finns det
könsstereotypiska roller hos intervjuobjekten: männen representeras oftast av poliser
och åklagare, medan det oftast är kvinnor som uttalar sig i försvar för offer. Det är ofta
kvinnliga professorer som forskat i brott som får uttala sig i våldtäktsfall, medan
manliga poliser får berätta om utredningen. Det här kan till viss del skyllas på en ojämn
könsfördelning inom exempelvis poliskåren eller domstolsväsendet. Ifall det är en viss
manlig polis som har hand om utredningen är det naturligtvis han som måste uttala sig
om man vill inkludera en kommentar av polisen. Men också reporterns vilja att lägga
in mera arbete för att söka upp en intervjuperson som inte har en könsstereotypisk roll
spelar en stor roll. Det är väldigt lätt att under tidsbrist följa det accepterade mönstret
för rapportering kring sexbrott, istället för att hitta alternativa vinklar med andra
intervjupersoner.
De här könsstereotyperna syns också i en artikel Svenska Yle (11.4.2014) angående
säkerhet på färjorna mellan Finland och Sverige. Det är en manlig talesperson som
beskyller kvinnor för att låta sig våldtas, medan två intervjuade kvinnor (en professor
i straffrätt och Svenska Kvinnoförbundets ordförande) sedan får försvara alla kvinnor.
Det kan man se i ljuset av ett historiskt perspektiv, då både offret och gärningsman
som skyldiga ända in på 1900-talet (Edgren 2011, 145). I en artikel intervjuas också
en abiturient som är på väg på en abikryssning om vad hon anser om säkerheten: ”Det
är både på båtarnas, abiturienternas och övervakarnas ansvar att våldtäkter inte sker.
41

Andrea Wiklund
Personligen är jag inte oroad och vi har inte talat om det i skolan.” (Svenska Yle
12.2.2018). Männen hörs sällan då det handlar om våldtäktsfall, annat än i polisroller
eller inom rättsväsendet. Man kan fundera på hur ovanstående artikel skulle ha låtit
ifall man frågat en manlig abiturient hur han och hans vänner ser på säkerheten på
kryssningar
Ett tydligt sätt att skapa intresse i en artikel är genom en personifieringsframe. Genom
att bygga upp en personlighet utan att avslöja för många detaljer, exempelvis genom
att betona åldersskillnader, skapar reportern en mera dramatisk berättelse. Det här
speglas i att det i flera fall enligt rätten blev ett grovt fall då gärningsmännen var
mycket äldre än offret (exempelvis Svenska Yle 24.10.2018). Att skriva ”En
medelålders man har dömts till fängelsestraff för våldtäkter på en ung flicka [...]”
(Svenska Yle 17.6.2014) skapar just denna dramatiska skillnad. Ordet flicka betyder i
sig redan ung, och att då inkludera att det handlar om en ung flicka gör att tankarna
går till ett barn, och ett könat barn. Då man sedan inleder artikeln med att berätta om
att föräldrarna kommit överens med mannen att flickan och hennes syster städar hos
mannen och rastar hans hund och att mannen sedan våldtagit tolvåringen fyra gånger
förstärks den dramatiska historian. Man spär ytterligare på med detaljer om att flickan
varit mycket rädd för mannen och först vågat berätta om våldtäkterna efter år av terapi.
Alla dessa delar av historien bygger upp personifieringsframen. Allt detta inkluderas
först och i sista stycket kommer domen mot mannen fram. Det handlar om en ovanligt
lång artikel, i fråga om sexbrott, och det är detaljerna som skapar dramatik som tar upp
mest utrymme.
I jämförelse kan man titta på en annan artikel som behandlar en dom för våldtäkt. Den
har rubriken ”Fängelse för våldtäkt” (Svenska Yle 24.5.2013) och är endast fem
meningar lång. Man får veta att en man i Raseborg har dömts till tre års fängelse för
våldtäkt samt andra brott och att alla detaljer i domen är hemligstämplade. Båda
artiklarna handlar om en dom för våldtäkt, medan den kortare av dem innehåller så lite
information som möjligt. Då avgörandet gjorts att det här är tillräckligt information för
att skriva och publicera en nyhetsartikel, varför gör man då valet att inkludera så
mycket information i artikeln om tolvåringen? Handlar det då ännu om journalistik i
fråga om den längre artikeln, ifall den nödvändiga samhällsinformationen kan
inkluderas i endast några meningar men man väljer att fortsätta bre på? Inkluderingen
av extrema detaljer är vad Edgren (2011, 155–156) benämner som erotisering inför
42

Andrea Wiklund
den manliga blicken, vilket i förlängning leder till en normalisering av sexuella
övergrepp och av inkluderingen av detaljer.
Dramatisering kan ske genom inkluderande av brottets detaljer, personifieringar, eller
bara en dramatisk berättelsestil. Att skriva ”Kvinnan var på väg hem från Flowfestivalen lördag kväll vid midnatt då våldtäktsmannen slog till.” (Svenska Yle
14.8.2012) är betydligt mera troligt att väcka intresse hos läsaren än om reportern
skriver att en man våldtog en kvinna i lördags. Dramatisering och personifiering
väcker också en identifiering hos läsarna. När man läser att våldtäktsmannen slog till
vid midnatt skapas en inre bild, kanske speciellt hos kvinnor som själva någon gång
befunnit sig på väg hem en mörk kväll. Att man inkluderar att hon var i 20-års åldern
och att dådet skedde ”bara en kort bit från festivalområdets utgång i närheten av ABCbensinmacken på Sörnäs strandväg.” (ibid.) bidrar ytterligare till att måla upp en scen
som de som känner till platsen kan identifiera sig med.
Två artiklar, en i HBL (6.7.2013) och en i VN (12.10.2011), berättar om hur en chef
för en modellagentur våldtog och trakasserade flera unga kvinnor. I båda artiklarna
använder sig journalisten av en typ av linjärt narrativ som fungerar som dramatisering
och bygger upp en story. I HBL (ibid.) står det att ”Under anställningsintervjuerna var
mannen ensam med kvinnorna. Han fotograferade dem först påklädda, sedan i
underkläder och till slut nakna”. I VN (ibid.) kan man läsa att ”[...] de misstänkta ska
ha utnyttjat de unga kvinnornas drömmar om en karriär som modell.” Citatet från VN
funderar också som en typ av identifikation. Många kvinnor kan identifiera sig med en
önskan om att bli modell.
Ofta vet också reportern, eller antar sig veta, att läsarna rent av kräver att få detaljer
kring brott. Angående en misstänkt våldtäkt i Hangö är huvudbilden en vy över Hangö
med bildtexten ”Polisen utreder fortfarande fallet. De vill därför inte ge mera
information om var våldtäkten skedde.” (Svenska Yle 9.7.2018) som en gardering på
eventuella kommentarer och förfrågningar kring flera detaljer kring brottet. I första
meningen i artikeln (samt i rubriken) kommer det ändå fram att det handlar om en 16
år gammal flicka som misstänks ha blivit våldtagen av två medelålders män. Det
poängteras också att varken männen eller flickan är ortsbor, vilket jag tolkar som ett
sätt att stoppa ryktesspridningen som finns på så små orter som Hangö där alla känner
varandra. Enligt Greer (2003) är det här en nyhet eftersom den är nära lokalborna. I en
43

Andrea Wiklund
senare artikel (Svenska Yle 24.10.2018) berättas det att de två männen nu dömts till
fängelse för grov våldtäkt. Därmed är det fritt fram att inkludera mera detaljer, och
läsaren får veta både att flickan våldtogs utan kondom samt att hon grät och gjorde
muntligt motstånd.
Kring våldtäktsfall förekommer det ofta ganska mycket detaljer kring exakt hur brottet
utfördes. I en av artiklarna om Mosabackafallet kan man i första stycket läsa ”Tre av
dem våldtog kvinnan så att de höll i henne och trängde fingrarna i hennes slida och
analöppning.” (HBL 13.10.2017). Det kommer med i början, som att det är det
viktigaste. Andra detaljer som ofta inkluderas är exempelvis hur offret reagerat eller
ifall offret drabbats av någon sjukdom som följd. Det är till stor del inkluderingen av
de dramatiserande detaljerna som gör att det är fråga om en episodisk frame (Ghosh
2019) i tillägg till personifieringsframen. På samhällsnivå spelar detaljer kring ett
enskilt fall av våldtäkt ingen roll, utan de fungerar som en dramatiserande effekt. I en
tematisk framing av våldtäkt, där journalisten skulle utforska ett enskilt våldtäktsfall
ur en vinkel av beteendemönster och maskulinitet har detaljer ingen betydelse.
Det är den episodiska framingen av våldtäkt som finns i största delen av
våldtäktsrapporteringen. I en artikel på Svenska Yle (24.2.2016) kan man läsa att
brottet ansågs som grovt eftersom mannen var mycket större än kvinnan och kvinnan
fick klamydia efter våldtäkten. Genom att fokusera på det fysiska, storleksskillnader
och sjukdomar, ger man rapporteringen en mera intressant vinkling och det fungerar
både som en dramatisering och en personifierning. Händelseförloppet beskrivs också,
kvinnan var på väg hem från en lillajulsfest en utländsk man stoppade henne och erbjöd
henne droger. Det står också att mannen efter våldtäkten frågat kvinnan om hon ville
bli vän med honom på Facebook, och hon gått med på det för att få hans
kontaktuppgifter. Alla dessa detaljer skapar en typ av personifiering, både av förövare
och offer. Genom att inkludera det att mannen är asylsökande, eventuellt hade droger
till hands och bar på klamydia målas en väldigt negativ bild upp. Naturligtvis är det
varken ändamålsenligt eller önskvärt att försöka måla upp en positiv bild av en person
som blivit dömd till våldtäkt, men i kontexten av asylsökande och de stereotyper som
uppkommer kring dylik rapportering (Franklin et al 2002) är det något som journalister
bör vara medvetna om.

44

Andrea Wiklund
I en artikel på Svenska Yle (11.9.2019) kan man läsa om en 64-årig helsingforsare som
fått smeknamnet Eno, alltså ungefär farbror, av sina offer. Medierna omskriver också
honom som Eno vilket är en typ av personifiering som ger läsaren en bild av en trevlig,
äldre farbror. Nu är det ändå så att Eno är misstänkt för grovt sexuellt utnyttjande av
barn och två fall av grov våldtäkt. Brotten har skett hemma hos Eno, där han bjudit
sina offer på alkohol och droger. Ett sådant narrativ förekommer ofta då det handlar
om pedofili.

6.3.1 Minderåriga och äldre offer
En av de frames förekommer mest i materialet är porträtteringen av de minderåriga
offren som speciellt utsatta. Också äldre personer ses som speciellt utsatta offer. Enligt
Christie (2001) är barn och äldre ideala offer. Dessa två grupper antas vara fysiskt
svagare och därför ha svårt att försvara sig själv. Beroende på hur ung eller gammal,
kan personen också mentalt ha svårt att förstå vad som händer.
I fråga om sexbrott mot speciellt utsatta har jag identifierat två specifika frames. Den
första lägger all fokus på offret och betonar att det handlar om barn, medan förövaren
kommer i andra hand. Den sammanfaller med Ahmads (2019) offerframe. Ett exempel
på det här är en notis som inleds med ”Det var två barn som utsattes för sexualbrotten,
som pågick i tio års tid” (HBL 29.8.2009). Notisen handlar inte om någon som
våldtagit, utan om barn som utsatts.
Den andra framen, förtroendeframe, skapas då den speciellt utsatta rollen läggs i
kontrast med en roll som åtnjuter speciellt förtroende, exempelvis lärare eller läkare.
Det här är en typ av dramatiserande frame där journalisten betonar att det är någon
med ansvar och makt som missbrukat den makten för att våldta en speciellt utsatt
person (se Greer 2003). Ett exempel på ett sådant fall hittar man i ÅU (9.7.2016). Det
betonas flera gånger att det handlar om en närvårdare som våldtagit åldringar. Genom
att använda ett aktivt språk, istället för exempelvis åldringar våldtogs, får man fram
maktobalansen. Genom ordet ”åldringar” skapas en utsatt bild av offret. Vidare väljer
journalisten att inkludera att det handlar om dementa och i vissa fall rörelsehindrade
äldre personer som vårdades på en anstalt. Trots att den 24-årige mannen dömdes till
nio års fängelse publicerar ÅU inte namnet på personen eller platsen där det skedde.

45

Andrea Wiklund
Det kan man anta beror på att institutionen där det hände skulle få mycket negativ
publicitet.
Samma fall omskrivs i Östnyland (1.10.2015) där samma detaljer som i ÅU avslöjas.
Däremot väljer ÖN dessutom att publicera namnet på den dömde. Enligt
Journalistreglerna nummer 30, 31 och 33 (se bilaga 1) ska man vara särskilt försiktig
med att publicera namn då det gäller fall där minderåriga är involverade eller om
publiceringen av den dömde avslöjar offret för ett särskilt känsligt brott. Här kan man
hävda att ÖN gått emot regel 33, eftersom publiceringen av namnet på närvårdaren
som utnyttjat boende på ett servicehem kan leda till identifiering av hemmet och
därmed offret.
Förutom att journalistregel 31 dikterar att man inte ska publicera namnet om det med
beaktande av den dömdes gärning är ”klart oskäligt”, har många redaktioner egna
regler. Exempelvis kan man bestämma att namn bara publiceras om fängelsestraffet
överskrider två år, eftersom Journalistreglerna lämnar mycket utrymme för individuell
tolkning kring vad som kan anses vara oskäligt. I en artikel i VN (28.10.2016) om en
81-åring för våldtäkt på två elvaåringar avslutas artikeln med ”För att skydda offren
väljer FNB att inte gå ut med namnet på mannen.”. Det beslutet är i enlighet med
Journalistreglernas förordning om att skydda minderåriga. Den här artikeln är en av de
få i mitt material där man uttryckligen motiverar varför man valt att inte publicera
namnet på en förövare.
Ett ovanligt fall hittar man i HBL (10.11.2006) där en 33-årig man misstänks för
hundratals sexbrott på 13–17-åringar. Språket är i skarp kontrast mot annan
rapportering kring våldtäkt på minderåriga. Det intressanta här är att offren inte är
flickor, som de är i de flesta fallen, utan pojkar. I mitt material är det bara några få
artiklar där offren är pojkar och inte flickor. Formuleringarna i artikeln är nästan
överslätande: ”Den åtalade har främst sysslat med att tafsa på sina unga offer, men han
har också haft samlag med en del.” Ordet ”syssla” för tankarna till någon trivial
händelse, som att det inte vore så allvarligt. Artikeln fortsätter: ”Som motprestation
har mannen betalat de unga eller bjudit dem på mat eller husrum.” Här gör ordet
”motprestation” att artikeln får en helt annan ton. Från en artikel om en fullvuxen man
som våldtagit hundratals barn, blir det nu en artikel om villig prostitution där barnen
har erbjudit en tjänst och fått rättvis kompensering.
46

Andrea Wiklund
En annan artikel i HBL (11.2.2011) har rubriken ”Pojkar våldtogs i Karleby”. Genom
att lägga ordet ”pojkar” först i rubriken, kan man avläsa att det är könet som är det
mest intressanta med fallet. Den könade skillnaden som konstrueras mellan flickor och
pojkar som offer kan ses som en del av personifieringsframen, eftersom man bygger
upp en annan typ av historia. I den här artikeln berättas att ”[...] lockade männen
pojkarna till sin gemensamma bostad med löften om tobak, alkohol och pizza.”.
Genom att beskriva hur männen lockade pojkarna, får gärningsmännen en nästan
sagolik roll som onda. Det här faller också under offerframen, där allt fokus läggs på
offret och gärningsmännen mest ses som hotfulla skuggor i bakgrunden. Trots att i det
här fallet inte nämns någon rasifiering, bär det här spår av den extrema polarisering
mellan de goda och onda som Willcox (2005) fann i sin studie kring ras och brott i
nyheter. Dramatiseringen gör att fallet nästan blir en saga och därmed orealistisk.
Ett annat exempel på sagolik dramatisering hittas i en artikel i HBL (19.5.2009), som
handlar om femtonåriga Sofie som begick självmord innan hon hann vittna mot sin
våldtäktsman. Åtalet lades ner, men återupptogs efter omfattande protester. Fallet
väckte så mycket uppmärksamhet att fastän det skedde i Sverige blev det ändå
omskrivet i HBL av en finländsk journalist. Hela artikeln är mycket dramatiserad och
offret har fått sitt namn publicerat för att få till en personifiering. Rubriken är ”Tre år
för våldtäkt” trots att det senare i artikeln kommer fram att bevisen inte räckte för en
våldtäktsdom, utan endast en dom för sexuellt utnyttjande. ”Sofies tragiska livsöde
och efterföljande självmord har engagerat Sverige” kan man läsa i artikeln. Det här är
ett bra exempel på en episodisk frame och en offerframe. Man fokuserar endast på
offret och fallet läggs inte in i någon som helst kontext, trots att det sexuella
utnyttjandet skett på ett behandlingshem för tonåringar och droger varit inblandade.
Här kunde journalisten föra en dialog kring hur vuxna män systematiskt utnyttjar
utsatta tonårstjejer, men det blir istället en tragisk berättelse kring hur en flicka efter
sin död fick rättvisa.
Hur mycket sympati ett minderårigt offer får beror på flera faktorer: För det första hur
gammal hen är. Är det fråga om en 9-åring ses det som värre än om offret är en 15åring. För det andra relationen till våldtäktsmannen. Sällskapar de? Festade de
tillsammans? Och för det tredje uppståndelse kring fallet. Då fallet får mera
uppmärksamhet kan användningen av sagolika dramatiseringar öka och då blir fallet
allt mera bortkopplat från verkligheten. Ett fall där den första och andra faktorn spelar
47

Andrea Wiklund
in är ett fall som omskrivs i HBL (18.8.2008 och 21.8.2008). Det handlar om en 18årig man som våldtog och mördade sin 15-åriga flickvän. Mannen erkände att han
strypt sin flickvän, men hävdar att de båda var med på att ha sex. Eftersom de
sällskapade och flickan var relativt gammal, är nyhetsrapporteringen relativt neutral.
Man kan jämföra det med fallet Sofie där den enorma uppståndelsen ledde till starka
dramatiseringar och en stark sympati för offret.
En artikel där offren förlorar sin mänsklighet och bara blir ett verktyg i en tragisk
berättelse är en artikel i HBL (26.4.2005) som handlar om en 43-årig finländsk man
som under 26 år rest till Thailand och sexuellt utnyttjade flera hundra thailändska
pojkar. Här ligger fokuset på förövaren, som enligt rubriken ”hade 445 barnoffer”. De
thailändska pojkarna förlorar alltså sin egen individualitet och mänsklighet och blir
istället till mannens offer. I artikeln har journalisten skrivit att ”Tillgången på
minderåriga offer är god i Thailand [...]”. Pojkarna ses inte ens som människor, utan
tillgångar. Då en vit man våldtar rasifierade pojkar är det inte mannen som ses som
omänsklig, utan offren. Medan manliga invandrare passar in i rollen som förövare och
därför naturligt sammankopplas med förövarrollen, passar rasifierade personer inte
lika bra in i offerrollen (jfr Willcox 2005 och Chadderton 2018). Dessutom är pojkar
och inte flickor, och har därför ännu svårare att få rollen som ideala offer. Åklagaren
berättar att det inte är säkert att rättegången hålls bakom stängda dörrar som det oftast
gör då det handlar om sexualbrott mot barn. Det brukar göras av hänsyn till offren,
men ”[...] rätten behöver inte den här gången ta hänsyn till målsägande.” eftersom
polisen

inte

kommer

att

spåra

offren

för

vittnesmål.

Den

intervjuade

överkommissarien berättar att det skulle bli för dyrt. Man kommer istället att förlita
sig på de bilder och videor som den åtalade har sparat från övergreppen. Det här
betyder alltså att rätten inte anser det värt att skydda de barn som på foto och video
blir sexuellt utnyttjade och våldtagna, utan att rättegången kan vara öppen. Den
motiveringen framträder i artikeln.
I slutet av artikeln får vi läsa att ”Det är tur för mannen att han greps i Finland och inte
i Thailand. Där skulle straffet förmodligen vara mycket hårdare. Dödsstraff
förekommer också i Thailand.”. Det här kan man tolka som en ambivalent sympati för
förövaren, eftersom artikeln samtidigt beskriver hur maximistraffet för grov otukt med
minderårig är tio års fängelse. Polisen kommenterar den korta strafflängden med ”Det
känns som om straffskalan slutade halvvägs, men lagstiftaren kunde väl inte rimligen
48

Andrea Wiklund
räkna med att någon begår ett brott i den omfattningen”. Ett hårt straff i Thailand ses
alltså som för hårt, men vårt maximistraff i Finland som för lätt. Enligt Dixons (2008)
teori om att man uppfattar nyhetsrapportering utifrån de stereotypiska uppfattningar
om rasifierade roller, faller rasifierade stereotypt in i förövarrollen och inte offerrollen.
Även om det i det här fallet handlar om barn, som ses som speciellt utsatta, handlar
det om rasifierade barn som befinner sig långt borta från oss i Finland. Då skapas det
en vi-frame, en gräns mellan ”våra barn” och ”deras barn” vilket möjliggör den här
typen av avhumanisering av offren (jfr Keskinen 2011b).
Om vi jämför fallet med de thailändska pojkarna med ett fall där en kampsportslärare
begick övergrepp på sina 14–17-åriga elever (HBL 15.8.2006 & 30.9.2006) hittar vi
vissa skillnader. Den här gången hålls rättegången bakom stängda dörrar eftersom alla
12 offer kommer att vittna. Artikeln innehåller också en narrativ berättarstil där det
beskrivs hur mannen hade flickornas förtroende (förtroendeframe) och sedan på olika
sätt lockade hem dem till sig. Trots att fokuset ligger på förövarna, har offren ändå en
mera mänsklig roll än i fallet med de thailändska pojkarna.
I den här artikeln märker man av en sexualisering av offren på samma sätt om Edgren
(2011) talar om erotisering inför den manliga blicken. På grund av sitt kön ses
flickorna som sexuella objekt, trots sin ålder. Offren beskrivs som ”sexuellt oerfarna”
och ”De sexuella förhållandena med flickorna har med tiden utvecklats så att bland
annat olika redskap ingått. Enligt rätten har de sexuella handlingarna varit totalt
olämpliga med tanke på offrens utvecklingsnivå.”. Man kan tycka att sexuella
handlingar med minderåriga i sig inte bara är olämpliga utan också olagliga, oberoende
utvecklingsnivå. Kampsportsläraren dömdes till dryga fyra års fängelse för 800
sexbrott. I artikeln kan man läsa om gärningsmannens motiv.
Greus motiv för handlingarna var att tillfredsställa sina egna sexuella begär.
Han hade flera samtidiga relationer till minderåriga. Men till en del har
förhållandena också antagit formen av normalt sällskapande, vilket tingsrätten
beaktade i sin dom. En del av offren har också hållit uppe sin relation till Greus
sedan de blivit vuxna. (HBL 30.9.2006)

Här har alltså skett en lyckad grooming, vilket är då en vuxen person blir vän med och
försöker vinna förtroende hos ett barn för att senare inleda en sexuell relation
(Cambridge Dictionary). Men en sådan vinkel tas inte med i artikeln, utan istället
49

Andrea Wiklund
omskrivs det som att det kunde ha varit vilket förhållande som helst och blir därför en
situation då pedofili inte ses som så allvarligt. Man kan också notera att trots att det
här handlar om en lärare som missbrukat sin ställning, används ingen tematisk frame
för rapporteringen såsom då det handlar om invandrare som begår sexbrott. Det
inkluderas ingen statistik kring anställda kampsportslärare i jämförelse med
kampsportslärare som dömts för sexbrott, eftersom den dömde här inte anses ha begått
brotten på grund av att han är kamsportslärare.

6.4 Förmildrande omständigheter
Då journalister rapporterar om våldtäkt är det i dialog med domstolarna. I
rapporteringen används ofta en mängd detaljer kring exakt hur brottet begicks och den
informationen kommer från domsluten. Samhällets könade maktobalans syns också i
domstolarnas språkbruk (Jacobsson & Sjöström 2016) och i förlängning i
medierapporteringen. En av underrubrikerna i en artikel från HBL (13.10.2017) om
Mosabackafallet lyder ”Ingen strävan att förnedra offret”, vilket är ett citat från Högsta
domstolens utlåtande där de anser att våldtäktsmännen inte särskilt strävade efter att
förödmjuka offret. Både Svenska Yle och HBL väljer att inkludera motiveringen: ”Det
faktum att våldtäkten begicks med fingrarna ska enligt HD inte ses som lindrigare än
en som har begåtts med könsorganet.” (Svenska Yle 12.10.2017). Här försöker alltså
journalisten med hjälp av motiveringarna från domsluten visa varför det bara var
våldtäkt och inte grov våldtäkt. Ifrågasättande frågor i domstolar leder till att
brottsoffret måste återuppleva trauman, upplever att andra tror att de ljuger och blir
tillskrivna skulden för de övergrepp de utsatts för (Jacobsson & Sjöström 2016, 104–
5).
Svenska Yle har också en artikel med rubriken ”Åklagaren förvånad över
motiveringen i våldtäktsdomen”, där åklagaren uttrycker förvåning över att tingsrätten
anser att fallets stora offentlighet påverkade domen.
Den här sortens handlingar leder till stor offentlighet [...] men jag måste säga
att det jag har gjort det här jobbet länge, och det är första gången under min
karriär som offentlighet tas i beaktande i straffet och ses som en förmildrande
omständighet. (Svenska Yle 24.6.2015b)

50

Andrea Wiklund
Genom att välja den vinklingen på artikeln vill man poängtera att det är ovanligt att
allmänheten kan påverka hur domen faller, och att det bör ses som något naturligt att
brottsfall för med sig uppmärksamhet. Den enda som uttalar sig i artikeln är åklagaren,
och det är alltså därför en artikel om vad åklagaren anser om fallet, som inte ger plats
åt försvarets eller utomståendes syn på saken. I en artikel publicerad dagen före
intervjuas en professor i straffrätt. Professorn riktar stark kritik mot formuleringen av
domsluten och menar att det är ohållbart att på offrens bekostnad diskutera vad som är
tillräckligt illa för att dömas som grovt (Svenska Yle 23.6.2015). Det här faller också
under den försvarsframe jag identifierade i samband med journalisternas diskussioner
kring rasism.
En artikel i HBL (29.1.2005) om våldtäkten i Kajsaniemiparken har rubriken
”Våldtagen får vänta på rättvisa” och utgår därmed från samma försvarsframe Trots
att artikeln kan tolkas som ett ställningstagande till förmån för offret, finns det också
delar av artikeln som kan ses som en strävan till att göra rapporteringen mera neutral.
I fjärde stycket omnämns brottet som ”den påstådda våldtäkten” då brottets
händelseförlopp beskrivs. Man skriver också fallet är en ”rörig historia”, ”alla
inblandade var berusade”, att ”flickan och männen hade under kvällen rört sig i samma
grupp där flera haft sex med varandra” och att polisen på plats ”kunde inte avgöra om
flickan deltagit i samlagen frivilligt eller inte”. Alla dessa formuleringar kan tolkas
som ett sätt att förmildra omständigheten och poängtera att eftersom ingen dom ännu
fallit finns det ingen officiell version och man kan öppet betvivla flickans vittnesmål.
Enligt Jeffner (1998, 200–3) tillskrivs vissa attribut hos kvinnor en ”villighet”. Att man
klär sig på ett visst sätt eller beter sig på ett visst sätt leder till att offret får mindre
medlidande eftersom hon får skylla sig själv. I artikeln i HBL konstruerar journalisten
omedvetet den här villigheten. Eftersom andra i gruppen haft sex med varandra och
flickan fortsatt röra sig i gruppen, påverkar det huruvida man tror på att just denna
flicka inte ville delta i sexet. Både flickan och männen var berusade, vilket kan tolkas
som villighet, eller så kanske männen helt enkelt missförstod. Det är männen som har
tolkningsföreträde, och beter sig en kvinna på ett sätt som kan förstås som villighet är
det inte längre männens fel (Ibid.). Därför poängteras det ofta i våldtäktsrapportering
att offer och förövare kände varandra, eller inte kände varandra, och att alkohol var
inblandat (exempelvis Svenska Yle 9.7.2018). Det påverkar faktorer såsom Christies
teori om ideala offer och kvinnans upplevda villighet.
51

Andrea Wiklund
6.4.1 Alkohol
Ett återkommande tema inom våldtäktsrapporteringen är förekomsten, eller
avsaknaden, av alkohol. I sin litteratursammanfattning kommer Jacobsson och
Sjöström (2016) fram till att både situationen och kulturella faktorer förklarar varför
våld- och sexualbrott förekommer i samband med alkoholdrickande. Bland annat kan
alkohol försämra omdömesförmågan och göra vissa individer mera benägna till
aggressivitet. I sin studie fann Jacobsson och Sjöström att diskussioner om
alkoholkonsumtion i misshandelsfall var jämnt fördelade mellan offer och förövare,
men i våldtäktsfallen var det diskussioner kring offrets konsumtion som dominerade
(Jacobsson & Sjöström 2016, 106, 113). Man kan alltså se en tendens till att det är de
våldtäktsutsatta som skuldbeläggs om hen druckit alkohol. Då Jacobsson och Sjöström
undersökte orsakerna till att alkohol nämndes i våldtäktsdomarna, kom de fram till att
de oftast var för att motivera att offret var ”särskilt utsatt” och hjälplöst samt för att
motivera att förövare ”supit ned” offret med onda avsikter (Jacobsson & Sjöström
2016, 117–19). Det här används i mitt material för att bygga upp en alkoholframe, där
det är förekomsten och konsumtionen av alkohol som ses som huvudorsak till att
våldtäkter sker.
I Svenskfinlands medier diskuteras alkohol i samband med våldtäkt speciellt då det
handlar om de våldtäkter som sker på färjorna som går mellan Finland och Sverige
samt mellan Finland och Estland. Rapporteringen är särskilt återkommande i
Åboregionen, eftersom färjorna från Åbo till Stockholm går via Åland, som hör till
Åbomediernas bevakningsområde. För att kunna analysera den rapportering som
förekommer i anslutning till övergrepp på färjorna, måste vi först utforska hurdan den
allmänna diskussionen kring verksamheten ser ut. Färjorna mellan Åbo och Stockholm
är kända för sitt vilda festande, vilket också syns i nyhetsrapporteringens ton. För
många fungerar de som en flytande nattklubb med nära till en övernattningsplats.
Många studentföreningar och företag ordnar kryssningar, både från Sveriges och
Finlands håll. Under 2000-talet har man dock ökat antalet vakter och säkerheten har
förbättrats, enligt rederierna (Svenska Yle, 3.2.2015b). Man har också vidtagit vissa
åtgärder för att minska på härjandet, exempelvis låter man bli att sälja alkohol i tax
free-butiken åt kryssningsresenärer på väg mot Stockholm. På så sätt vill man se till
att festandet flyttas från hytterna till barerna, där det är lättare att övervaka (Svenska
Yle, 26.4.2017).
52

Andrea Wiklund
I den här typen av rapportering är rubrikerna väldigt korta och rakt på sak, men
innehåller alltid information om att det handlar om något som skett på en av färjorna.
I artiklarna betonas ofta både offers och förövares medborgarskap, alltså ifall det
handlar om svenska medborgare eller finska. Ingen av artiklarna i mitt material som
handlade om våldtäkter på färjor nämnde någon utländsk förövare eller offer. I de
brottsnotiser förekommer till stor del de mönster man kan identifiera även i de fall där
våldtäkt skett på annat ställe än en färja. Det som skiljer sig i vissa av artiklarna är den
medvetenhet om hur situationen på färjorna ser ut, det vill säga lätt tillgång till alkohol
och ingen polisnärvaro.
En artikel på Svenska Yle från 2013 tar upp denna problematik. Det tas upp att antalet
anmälda våldtäkter på färjorna har ökat under det föregående året, men att det
antagligen beror på att anmälningsbenägenheten ökat och att man inte behöver vara
rädd (Svenska Yle 18.2.2013). Redan i rubriken ”Flera våldtäkter på Sverigebåtarna –
”Man behöver inte vara rädd”” kommer artikelns alkoholframe fram: så länge man
håller koll på sig själv och sitt alkoholintag är det ingen fara. Artikeln behandlar
förutom statistik över anmälda våldtäkter också projektet Safe Baltic Cruises som
startats för att minska risken för brott ombord, genom att bland annat få till en striktare
alkoholpolicy. I artikeln intervjuas projektets Ålandsansvarige och hon uttalar sig om
att det är på passagerarnas ansvar att hålla sig säkra: ”Det handlar om helt vanlig logik,
som att inte supa sig under bordet och tro att alla är snälla med dig. Offren brukar
sammantaget vara väldigt berusade.”. Journalisten som skrivit artikeln väljer att sätta
citatet ”Sup dig inte under bordet” som mellanrubrik för det stycket, men uttalandet
ifrågasätts inte utan det presenteras som ett vettigt resonemang. Här ekar den
skuldbeläggning av alkoholkonsumerande offer som Jacobsson och Sjöström (2016)
fann i sin studie av domslut kring våldtäktsfall.
Färjorna är inte en isolerad del av samhället, och därför kan brottsligheten aldrig vara
noll, säger en representant från Silja Line i den ovannämnda artikeln på Svenska Yle.
På Viking Line berättar man att man ökat antalet säkerhetsvakter för att försöka
bekämpa brott. Attityden som lyser igenom är alltså att brott kommer att ske på
båtarna, och det är främst passagerarna, alltså läsarna, som är ansvariga för att stoppa
det. Närmare bestämt är det de som råkar ut för brott som med sitt eget beteende ska
stoppa brottet från att ske. Ett drygt år senare publicerar Svenska Yle en artikel som
behandlar samma tema, men med en helt annan vinkling. Artikeln som har rubriken
53

Andrea Wiklund
”Våldtäkt, men ändå inte” (Svenska Yle, 11.4.2014) ifrågasätter det uttalande som
Tallink Siljas (manliga) talesperson gjort i svensk tv: ökade mängder våldtäkter på
färjorna är fulla kvinnors fel. I en annan artikel (Svenska Yle 9.4.2014) framkommer
att talespersonen har bett om ursäkt för uttalandet och att rederierna tar avstånd från
uttalandet. Artikeln tar starkt ställning till att det är fel att skylla på offret genom en
försvarsframe. Den första artikeln berättar att Svenska Kvinnoförbundets ordförande
blev ”förbannad” då hon hörde om Siljas talespersons uttalande: ”Det är ett sätt för
Tallink Silja att inte ta sitt ansvar, att skyffla över ansvaret på kvinnorna.” (Svenska
Yle 11.04.2014). Hon säger att vi måste lära unga att våld är fel, vilket signalerar att
de som våldtar inte skulle vara medvetna om detta.
Här kommer vi in på den diskussion som hela tiden förs både inom mainstreammedia
och inom vetenskaplig forskning: varför våldtar män? Det har gjorts försök inom olika
forskningsfält att undersöka varför våldtäkt förekommer, bland annat inom
evolutionspsykologi som förklarar det på ett biologiskt essentialistiskt sätt, där
våldtäkt helt enkelt är ett resultat av människans vilja att reproducera sig eller ett
uttryck för sexualitet hos män som gillar våldsamt sex (McKibbin et al 2008). Redan
på 70-talet började man inom feministisk forskning prata om att våldtäkt inte handlar
om sex eller sexualitet (Betries 1972; Burgess & Holmstrom 1974), utan är en form av
maktutövande och ett sätt för främst män att utöva kontroll över kvinnor då de får för
mycket social makt (Johnson 2013). Många anti-våldtäktskampanjer baserar sig också
på att män utbildar andra män, men lyckats trots goda avsikter endast stärka könade
stereotyper och heterosexism, genom att avbilda män som hypersexuella varelser som
behöver komma ihåg att kontrollera sig själva och kvinnor som passiva och asexuella
(Murphy, 2009).
I de artiklar som behandlar sexbrott på färjorna syns den uppfattningen. Flera andra
artiklar från Svenska Yle (20.11.2016, 26.4.2017, 27.12.2017, 28.12.2017) behandlar
de åtgärder rederierna tar för att övervaka och minska på alkoholkonsumtionen
ombord. I nästan all rapportering kring våldtäkter på färjor används en alkoholframe,
där alkoholen som ses som orsaken till våldtäkter och då man söker lösningar är det i
anslutning till det. Alkohol är alltså den katalysator som gör att män släpper på
kontrollen och som resultat sker våldtäkter. Alkohol är starkt förknippat med
manlighet (Lemle och Mishkind 1989). Att en man dricker alkohol visar att han är en
del av den manliga gemenskapen och ju mera en man klarar av att dricka desto
54

Andrea Wiklund
manligare är han (Lemle och Mishkind 1989, 214–215). Då en person är berusad är
också ett normavvikande beteende mera accepterat (Aleborn och Enocson 2014). En
person kan göra saker som inte skulle ses som normala i nyktert tillstånd, men som
tolereras under berusning av alkohol och kan resultera i en historia som berättas efteråt.
Det blir också en bekräftelse av manlighet (Aleborn och Enocson 2014, 39–40).
Det är rentav väntat att våldtäkter sker där det finns alkohol: alla män ses som
potentiella våldtäktsmän då alkohol är inblandat och därför är det alkoholen som bör
elimineras för att kontrollen ska upprätthållas. Jag hävdar också att då ”alla vet” hur
det går till på färjorna är det lätt för rederier, domstolar och medier att lägga skulden
på den alkoholkultur som finns ombord på färjorna. Det understöds av den
skuldbeläggning av offer som druckit alkohol som Jacobssons och Sjöström (2016)
fann i domsluten för våldtäktsdomar och Jeffners (1998) teori om att
alkoholkonsumtions ses som ett sätt för kvinnor att signalera villighet. Då medierna
genom alkoholframen lutar sig tillbaka på alkohol som orsak krävs ingen djupare
analys av eller diskussion kring maskulinitet och våld, utan man kan nöja sig med en
diskussion kring minskandet av alkoholförsäljning. På samma sätt är det lätt att säga
åt kvinnor att akta sig för fulla män, och sedan anse att det är upp till dem att klara sig.
Som en genomgående linje i våldtäktsrapportering ses alkohol som orsaken till att
våldtäkter sker, inte bara på Sverigefärjorna utan var som helst. Det kan man avläsa
bland annat i en artikel i HBL (15.4.2008). Det handlar om en man som i ett år följt
efter ensamma kvinnor hem och antastat dem på olika sätt. Det betonas att den gripna
mannen var nykter vid gripandet. Alkohol kan alltså inte vara en orsak här. Artikeln
avslutas med ”Om mannens bakgrund och familjeliv säger polisen bara att han har
familj och ett normalt arbete. Och att han bor i samma trakter där han antastat
kvinnorna.”. Det kan läsas som ett försök av journalisten att reda ut vad den
bakomliggande orsaken till mannens beteende är, då det inte kan antas vara alkohol.
Då har man försökt utreda ifall ansvaret kan läggas på något annat, exempelvis
familjekriser eller arbetslöshet. Mannen själv ses inte som ensamt ansvarig för sitt
beteende.
Vi återgår till uttalandet från Tallink Siljas talesperson om fulla kvinnor på båtar.
Uttalandet diskuteras också i en artikel som publicerats på X3Ms webbsida (Svenska
Yles innehåll för ungdomar). Artiklar som publiceras på X3M har en mera avslappnad
55

Andrea Wiklund
ton och saknar den klara nyhetsinriktning som finns på resten av Svenska Yle. Även i
den här artikeln ifrågasätts talespersonens uttalande starkt, bland annat skriver
reportern: ”Vilken tur att inte "alla som är berusade ombord blir våldtagna". Då hade
det kanske varit lite svårt att locka med gratis kryssningar i Tax Free butikerna…”
(Svenska Yle/X3M 10.4.2014.) Utdraget är en referens till de kuponger som delas ut i
taxfreen då kunden handlar för ett visst belopp. I kontrast till akoholframen används
här istället en försvarsframe genom att uttalandet behandlas som löjligt och något som
inte därför behöver bli seriöst behandlat. Reportern ifrågasätter också senare i texten
varför det är relevant att diskutera ett offers beteende eller klädsel i våldtäktsfall, men
inte i andra våldsbrott. Längst ner i artikeln finns ett ljudklipp från ett radioprogram
där X3M lägger upp en ironisk guide för hur man ska undvika att bli våldtagen ifall
man åker på kryssning. I den här artikeln tacklar man nyheten med humor och ironi,
eftersom man tycker att det är så pass absurt att ifrågasätta offret.
Graden av berusning hos offret diskuteras oftast öppet i artiklar som behandlar sexbrott
på färjor, och rättens utlåtande på den fronten citeras ofta. I domslut kring våldtäkt
refereras det oftare till förekomst av alkohol än i misshandelsfall, men det leder inte
oftare till någon fällande dom utan nämns som ett sätt att reda ut händelseförloppet
(Jacobsson & Sjöström 2016, 111). Ändå förekommer det att domen påverkas. En
artikel rapporterar att fyra misstänkta för våldtäkt nu friats (ÅU 18.6.2016) på grund
av att offret enligt tingsrätten inte varit tillräckligt berusad för att befinna sig i en
särskilt utsatt situation eller hindrats från att gå från platsen. En av de misstänktas
advokat citeras: ”Det finns väldigt lite som tyder på att det här skulle vara något annat
än ett frivilligt samlag”. Advokatens citat innebär alltså att det skett någon typ av
gruppsex, men att den unga kvinnan varit med på det och sedan ångrat sig efteråt. I
samma artikel säger kvinnans målsägandebiträdande att hon inte vill kommentera
domen, eftersom hon kommit överens om det med sin klient. För artikeln har alltså
båda sidor försökt nås, helt enligt journalistreglerna i båda länderna. Artikeln består
dock till största del av återgivelser från den dom tingsrätten i Stockholm gett. Rätten
uppges bland annat ha hänvisat till övervakningsfilmer från hyttkorridorerna där man
sett kvinnan lämna hytten efteråt, och de blod- och urinprov som inte visar att kvinnan
varit tillräckligt full för att inte kunna ”freda sin sexuella integritet”. Eftersom alkohol
inte hör till typisk kvinnlighet, uppfattas kvinnan här röra sig utanför ramen av
accepterat beteende och ”kan” enligt Jeffner (1998, 202–5) därför inte bli våldtagen.
56

Andrea Wiklund
Artikeln blir en presentation av de bevis tingsrätten hittat på att kvinnan inte var
tillräckligt full. Att hela artikeln går i den tonen att man inte kunnat bevisa att kvinnan
var för full för att inte kunna stoppa en eventuell våldtäkt, för att sedan avslutas med
två korta meningar om att man från offrets sida inte kommenterar saken, gör att
artikeln kan uppfattas som något ensidig. I en tidigare artikel om samma fall (ÅU
1.4.2016) är det enbart försvararen till en av de misstänkta som citeras, och han säger
att ”hans klient förnekar brott”. Då dessa två artiklar läses som en helhet i den kontext
som händelsen skett och rapporteras om, lutar det åt förövarens fördel. Unga kvinnor
som super sig fulla på båtar vet vad som kan hända, och bör se till att de själva kan ta
sig ur situationen.
Det är inte bara från företag som man skyller våldtäkter på fulla kvinnor. En artikel på
Svenska Yle (22.7.2014a) behandlar ett uttalande som polisen i Helsingfors
publicerade på sin Facebook-sida. I inlägget skrev polisen att en stor del av
våldtäktsanmälningarna de får in saknar grund.
Inlägget är skrivet i en lättsam ton där anmälningarna kallas "ett underligt och
allt vanligare fenomen" och undertecknats "grabbarna i Böle". I inlägget påstår
polisen att många försöker tysta sitt dåliga samvete av att ha varit intim med
någon på småtimmarna genom att anmäla händelsen som våldtäkt. (Svenska
Yle 22.7.2014a)

I det här stycket märker man att reportern förhåller sig kritiskt till uttalandet och
använder en försvarsframe. Just den här användningen av försvarsframen är i stark
kontrast till den urskuldande frame som förekom i början av min analys, där polisen
presenterades som ångerfylld och en av ”oss”. Reportern tar upp exempel på hur den
nämnda lättsamheten syns, och använder sig av ordet ”påstår” för att visa att det inte
finns belägg för deras uttalande. Också HBL (22.7.2014) publicerar en artikel om
polisens inlägg. I den ställer journalisten direkt en fråga till en inblandad polis om ifall
inlägget de gjort kommer höja på tröskeln för att anmäla våldtäkt och ifrågasätter ifall
Facebook är rätt kanal för polisen att uttala sig så. Också den här journalisten är
uppenbart kritisk till uttalandet polisen gjort.
Senare samma dag publicerar polisen ett nytt inlägg där de klargör att det är ett brott
att sexuellt utnyttja en berusad person, men att två tredjedelar av årets anmälningar var
ogrundade. Artikeln på Svenska Yle behandlar också de många kommentarer som
Facebook-inläggen fått, och inkluderar en kommentar i sin helhet. I kommentaren som
57

Andrea Wiklund
reportern inkluderar skrivs om hur våldtäktsmyter frodas och att man tydligen inte kan
vänta sig någon empati om man anmäler en våldtäkt till Helsingforspolisen. Genom
att inkludera den kommentaren kan reportern konkretisera den kritik som finns mot
liknande uttalanden och föra fram den kritiken till läsarna, utan att själv vara den som
kommer med en åsikt och därmed bryter mot journalistreglerna som kräver att hen
förhåller sig neutralt.
Reportern väljer också att inkludera ett kort stycke om att det också fanns kommentarer
som höll med polisen och var av åsikten att det är rätt av polisen att påminna om att
man inte ska dricka sig berusad ifall man inte vill hamna i obehagliga situationer. Det
här tyder på allmänhetens uppfattning om att alkohol signalerar villighet (jfr Jeffner
1998 och Jacobsson & Sjöström 2016). För att uppnå en neutralitet använder sig alltså
journalisten både av en försvarsframe och en alkoholframe. Genom att ge mera plats
åt uttalanden som kritiserar polisen, får ändå artikeln en kritisk ton och en informativ
roll: offer ska inte skuldbeläggas.
Senare samma dag publiceras en artikel om samma Facebook-inlägg, men den artikeln
är baserad på en intervju gjord med polisens överinspektör. I artikeln ber
överinspektören om ursäkt för att uttalandet presenterats som polisens officiella linje,
och poängterar att polisen tar våldtäkt på allvar (22.7.2014b). Också i denna artikel
kritiseras polisens ursprungliga uttalande och reportern kallar tonen ”raljerande”.
Artikeln avslutas med ett citat där överinspektören säger att sociala medier är ett bra
sätt för polisen att nå ut till folk, men att de ska se över hur de uttalar sig. På så sätt har
hela historien avslutats, polisen har officiellt bett om ursäkt och lovat bättra sig. I den
här typen av rapportering som kritiskt granskar polisen förekommer ofta motsägande
frames

(försvarsframe/urskuldande

frame)

vilket

upprätthåller

journalistens

neutralitet. Journalisten står både på offrets sida och polisens.

7 Avslutning och sammanfattning
I den här avhandlingen har jag genom diskursanalys identifierat frames med hjälp av
vilka jag analyserat tidningsartiklar och webbtexter som behandlar våldtäkt. Jag har
analyserat vem som får höras i rapporteringen kring våldtäkt, var huvudfokuset ligger
58

Andrea Wiklund
samt hur ras och kön gestaltas. Min analys stöder sig på Butlers (1988)
performativitetsteori, Halls (1997) teori om representation och stereotyper samt
intersektionalitetsteori.
I min framinganalys har jag identifierat användningen både av andra forskares frames
och egna frames som är specifika för mitt material. De tidigare indentifierade frames
jag identifierat i mitt material är Ahmads (2019) offer- och förövarframe samt Goshs
(2019) epidsodiska och tematiska frames.
I min analys har jag kommit fram till att våldtäkter i finlandssvenska medier ofta
presenteras genom flera, överlappande frames som interagerar med varandra. Som
yttersta ram presenteras våldtäktsrapporteringen till största del genom en episodisk
frame, där fallet presenteras som en isolerad händelse utan någon större samhällelig
kontext. Ibland förekommer en tematisk frame, där ett fall läggs in i en större kontext.
Det är till största del kvinnor som uttalar sig i försvar för våldtäktsoffer, medan männen
får höras som åklagare och poliser. Offren har ingen egen röst, utan presenteras passivt
genom andras utlåtanden, genom en passivitetsframe.
De som får en röst i våldtäktsrapporteringen är främst alla inblandade utom offret.
Åklagare, poliser och experter uttalar sig, men inte offret. Det trots att det
genomgående i mitt material finns en tydlig offerframe inom rapporteringen där offret
sätts i fokus. Kvinnligt kön konstrueras och gestaltas som passivt, är den hon som
misstänks för att ha blivit våldtagen, istället för att förövaren misstänks ha våldtagit
henne. Genom språkbruket utrycker man också ett tvivel kring huruvida offret talar
sanning. Sällan förekommer ett liknande språkbruk exempelvis vid rån eller inbrott.
Genom språket som förekommer i våldtäktsrapportering antyds att kvinnor som
berättar om våldtäkt ska alltid ifrågasättas. Istället för misstänkt eller påstådd våldtäkt
kunde ord så som anmäld våldtäkt, rapporterad våldtäkt eller våldtäkt under utredning
användas.
På detaljnivå kan man urskilja användningen av en urskuldande fame där polisen får
förklara sig själv och ses som en av ”oss”. De vill få fast förövaren och står på de
svagas sida. Den framen kan både förstärkas av och stå i kontrast till försvarsframen,
där

journalisten

försvarar

offret.

Försvarsframen

är

speciellt

vanlig

i

opinionsjournalistik. Som frames där man söker en förklaring har jag identifierat en
buskvåldtäktsframe, där man genom att presentera ett idealt offer konstruerar en ideal
59

Andrea Wiklund
gärningsman som är ett hot mot alla kvinnor. I användningen av alkoholframen ses
alkohol som en huvudorsak till att våldtäkter sker, utan någon analys kring vad som
egentligen ligger bakom problemet med att män våldtar kvinnor.
För

att

väcka

intresse

och

dramatisera

rapporteringen

används

en

personifieringsframe, där offer och förövare tillskrivs olika egenskaper och agendor.
En typ av personifieringsframe är förtroendeframen, där förövaren missbrukat sin
ställning för att begå brottet. Inom den framen förekommer ofta sagolika
dramatiseringar

mellan

gott

och

ont.

Den

vanligast

förekommande

personifieringsframen var en rasifieringsframe. Rasifierade förövare får precis som
kvinnliga offer ingen egen röst, utan byggs upp utifrån stereotyper som starkt markeras
som andra. I rapporteringen drar man en stark gräns mot utländska gärningsmän.
Medierna är ändå till stor grad medvetna om hur skadlig rapporteringen kan vara och
inkluderar ofta diskussioner kring rasism och uttalanden från ”oskyldiga” invandrare.
Därmed lyckas man ändå bara ytterligare koppla ihop invandrare med brott och spe på
vissa stereotyper, trots att man försöker motverka dem. Det behövs också en mera
snäv, genomgående linje för när namn på förövare ska publiceras och när inte. Som
det ser ut nu kan namn publiceras i en artikel men inte i en annan, vilket ger ett intryck
av att det är ett närmast slumpartat beslut.
I medierna krävs ett större helhetstänk i rapporteringen kring våldtäkt och den kontext
av mäns våld mot kvinnor som den sker under. Medierna måste också komma bort
från att framställa buskvåldtäkter som norm. De allra flesta våldtäkterna sker i hemmet
eller i andra privata utrymmen. En medvetenhet hos journalisterna på individnivå som
tar sig uttryck i opinionsjournalistik räcker inte, utan medvetenheten måste speglas i
all rapportering. Journalister är medvetna om hur viktigt språk är för hur vi ser vår
verklighet, men inom våldtäktsrapporteringen verkar man ha glömt bort det. Det
behövs en större medvetenhet kring hur man omskriver förövare och offer, men också
vilka personer man väljer att låta höras.

60

Andrea Wiklund
Referenser
Litteratur
Aleborn Sivertsson, Joakim, och Kim Enocson (2014) Att supa sig in i rollen som man:
En intervjustudie om manliga studenter och alkohol. Kandidatavhandling:
Linnéuniversitet, Kalmar.
Betries, J. (1972) Rape: An act of possession. Sweet Fire. Vol.23, 12-16.
Bullock, Cathy (2007) Framing Domestic Violence Fatalities: Coverage by Utah
Newspapers. Women’s Studies in Communication. Vol.30, 34–63.
Burgess, Ann och Lynda Holmstrom (1974) Rape: Victims of crisis. Bowie, Maryland:
Brady.
Butler, Judith (1988) Performative Acts and Gender Constitution: An Essay in
Phenomenology and Feminist Theory. Theatre Journal Vol. 40(4), 519–31.
Chadderton, Charlotte (2018) Making Whiteness and Acting White: The
Performativity of Race and Race as a Performative. I Judith Butler, Race and
Education s. 109–130.
Christie, Nils (2001) Det idealiska offret. I Det motspänstiga offret. Malin Åkerström
och Ingrid Sahlin (red.) s. 46–60. Lund: Studentlitteratur.
de Vreese, Claes (2005) News framing: Theory and typology. Information Design
Journal + Document Design. Vol. 13(1), 51-62.
Dixon, Travis (2008) Who is the victim here? The psychological effects of
overrepresenting White victims and Black perpetrators on television news. Jounalism.
Vol. 9(5), 582–605.
Dunne Breen, Michelle, Patricia Easteal, Kate Holland, Georgina Sutherland och
Cathy Vaughan (2017) Exploring Australian journalism discursive practices in
reporting rape: The pitiful predator and the silent victim. Discourse & Communication.
Vol. 11(3), 241–258.
Edgren, Monika (2011) Berättelser om sexuellt våld i feministisk forskning. Tidskrift
för genusvetenskap. Vol. 4.

61

Andrea Wiklund
Granholm, Kennet (2004) Diskursanalys. I Metodkompassen – kulturvetarnas
metodbok. Lena Marander-Eklund, Ruth Illman och Blanka Henriksson (red.). Åbo
Akademis tryckeri.
Greer, Chris (2003) Sex Crime and the Media: sex offending and the press in a divided
society. Willan Publishing, London.
Hall, Stuart (1997) The work of representation och The spectacle of the other. I
Representation: Cultural representation and signifying practices. Stuart Hall (red.).
Thousand Oaks, CA: SAGE.
Jacobsson, Maritha och Stefan Sjöström (2016) Minne, utsatthet och moral: Diskurser
om alkohol i våldtäkts- och misshandelsmål. Tidskrift för genusvetenskap. Vol. 37(4),
103–124.
Jeffner, Stina (1998) Liksom våldtäkt, typ... Om ungdomars förståelse om våldtäkt.
Stockholm: Brevskolan.
Johnson, Richard (2013) Rape and Gender Conflict in a Patriarchal State. Crime &
Delinquency. Vol. 60(7), 1110–1128.
Keskinen, Suvi (2011a) Borders of the Finnish nation – media, politics and rape by
‘foreign’ perpetrators. I Media in Motion. Cultural Complexity and Migration in the
Nordic Region. Elisabeth Eide och Kaarina Nikunen (red.) Farnham: Ashgate. 107–
124.
Keskinen, Suvi (2011b) Troublesome Differences—Dealing with Gendered Violence,
Ethnicity, and ‘Race’ in the Finnish Welfare State. Journal of Scandinavian Studies in
Criminology and Crime Prevention. Vol. 12, 153–172.
Kim, Sei-Hill (2015) Who Is Responsible for a Social Problem? News Framing and
Attribution of Responsibility. Journalism & Mass Communication Quarterly. Vol.
92(3), 554–558.
Leavy, Patricia (2011) The Feminist Practice of Content Analysis. Feminist Research
Practice. SAGE Publications Inc.
Lemle, Russell och Marc Mishkind (1989) Alcohol and masculinity. Journal of
Substance Abuse Treatment. Vol 6(4), 213–222.

62

Andrea Wiklund
Lykke, Nina (2009) Genusforskning - En guide till feministisk teori, metodologi och
skrift. Liber, Stockholm.
MacKinnon, Catharine (2013) Intersectionality as method: A note. Signs: Journal of
Women in Culture and Society. Vol. 38(4), 1019–1030.
McKee, Alan (2001) A beginner’s guide to textual analysis. Metro Maga-zine, 138–
149.
McKibbin, William, Todd Shackelford, Aaron Goetz och Valerie Starratt (2008) Why
Do Men Rape? An Evolutionary Psychological Perspective. Review of General
Psychology. Vol. 12(1), 86–97.
Murphy, Michael (2009) Can ‘‘Men’’ Stop Rape? Visualizing Gender in the ‘‘My
Strength is Not for Hurting’’ Rape Prevention Campaign. Men and Masculinities. Vol.
12(1).
Nord, Lars och Jesper Strömbäck (2004) Journalistik, medier och demokrati. I
Medierna och demokratin, s. 11–46. Studentlitteratur.
Pennington, Rosemary och Jessica Birthisel (2016) When new media makes news:
Framing technology and sexual assault in the Steubenville rape case. New media &
society. Vol. 18(11), 2435–2451.
Pollack, Ester (2001) En studie i medier och brott. Stockholms universitet.
Scheufele, Dietram (1999) Framing As a Theory of Media Effects. Journal of
Communication.
Soothill, Keith och Sylvia Walby (1991) Sex crime in the news. Rouledge, London.
Strömbäck, Jesper (2003) Medierna som fjärde statsmakt – en studie av innebörden av
begreppet granskande journalistik. Studier i Politisk Kommunikation. Vol. 1.
Wennstam, Katarina (2016) Flickan och skammen. Albert Bonniers förlag, Stockholm.
Willcox, Paula (2005) Beauty and the Beast: Gendered and raced discourse in the
news. Social and legal studies. Vol. 14(4), 515–532.
Zilliacus-Tikkanen, Henrika (2007) Möjligheter och hinder för en kvinnlig
journalistik. I Välittämisen tilassa. Feminististä mediatutkimusta synnyttämässä. Irma

63

Andrea Wiklund
Kaarina Halonen, Iiris Ruoho, Tarja Savolainen och Henrika Zilliacus-Tikkanen.
Minerva Kustannus Oy.

Internetkällor
Cambridge Dictionary: Grooming
(https://dictionary.cambridge.org/dictionary/english/grooming) Hämtad 11.10.2020.
Finlands journalistförbund: Kort fakta om förbundet.
(https://journalistiliitto.fi/sv/om-oss/forbundet-i-aktion/). Hämtad 01.11.2019.
Ghosh, Asmita (2019) Does News Framing Change How We Understand Rape?
Feminism in India (https://feminisminindia.com/2019/11/22/news-framingunderstand-rape/) Hämtad 30.09.2020.
Opinionsnämnden för massmedier (2013) 5199/SL/13, Hufvudstadsbladet,
Ställningstagande till skuldfrågan på förhand (http://www.jsn.fi/sv/innehall/5199-sl13-2) Hämtad 13.05.2020.
Rådet för brottsförebyggande: sexualbrott (https://rikoksentorjunta.fi/sv/sexualbrott)
Hämtad 12.02.2020.
Tingsrätterna: Avgörande (11.07.2019
https://oikeus.fi/tuomioistuimet/karajaoikeudet/sv/index/julkisuus/ratkaisunjulkisuus.
html) Hämtad 12.10.2020.

Material
Hufvudstadsbladet
Hufvudstadsbladet (29.01.2005) Våldtagen får vänta på rättvisa
Hufvudstadsbladet (11.2.2005) Pojkar våldtogs i Karleby
Hufvudstadsbladet (26.4.2005) 43-årig finländare hade 445 barnoffer
Hufvudstadsbladet (30.4.2005) Polisens utredning halvfärdig
64

Andrea Wiklund
Hufvudstadsbladet (2.7.2005) Fyra misstänkta gärningsmän
Hufvudstadsbladet (13.12.2005) Vandaman fick fängelse för våldtäkt
Hufvudstadsbladet (30.3.2006) Skolavslutning urartade Två åtalas för våldtäkt av 13åring
Hufvudstadsbladet (15.8.2006) Lärare åtalas för 800 sexbrott
Hufvudstadsbladet (30.9.2006) Taekwondotränare dömd för sexbrott
Hufvudstadsbladet (10.11.2006) 33-åring misstänks för hundratals sexualbrott
Hufvudstadsbladet (15.4.2008) Polis grep antastaren på bar gärning
Hufvudstadsbladet (18.8.2008) Våldtog och dödade flickvän
Hufvudstadsbladet (21.8.2008) Dråpmisstänkt nekar våldtäkt
Hufvudstadsbladet (19.5.2009) Tre år för våldtäkt
Hufvudstadsbladet (3.7.2009) Brax lovar inga snabba beslut
Hufvudstadsbladet (29.8.2009) Långt straff för sexbrott på barn
Hufvudstadsbladet (6.6.2013) Lindrigare dom för sexbrott
Hufvudstadsbladet (22.7.2014) Polisens uttalande på nätet får kritik
Hufvudstadsbladet (12.3.2015) Förhören med de för gruppvåldtäkten fortsätter
Hufvudstadsbladet (13.3.2015) Fem tonåringar begärs häktade för våldtäkt
Hufvudstadsbladet (23.4.2015) Fem åtalas för gängvåldtäkt
Hufvudstadsbladet (05.5.2015) Rättegång hemlig i 60 år
Hufvudstadsbladet (15.6.2015) ”Vi måste prata med varandra”
Hufvudstadsbladet (24.6.2015) Villkorligt för våldtäkt
Hufvudstadsbladet (25.6.2015) En våldtäkt är alltid en våldtäkt
Hufvudstadsbladet (05.7.2015) Åklagaren överklagar våldtäktsdom
Hufvudstadsbladet (12.4.2016) Hovrätten skärpte dom för gruppvåldtäkt i Mosabacka
Hufvudstadsbladet (1.7.2016) Gruppvåldtäkt i Mosabacka prövas i HD
65

Andrea Wiklund
Hufvudstadsbladet (13.10.2017) HD sänkte dom för gruppvåldtäkt

Svenska Yle
Svenska Yle (14.8.2012) HS: Kvinna våldtogs på väg hem från Flow
Svenska Yle (18.2.2013) Fler våldtäkter på Sverigebåtarna – ”Man behöver inte vara
rädd”
Svenska Yle (24.5.2013) Fängelse för våldtäkt
Svenska Yle (9.4.2014) Våldtäkter ombord på partyfärjor väcker debatt
Svenska Yle/X3M (10.4.2014) Guide mot våld på partyfärjor
Svenska Yle (11.4.2014) Våldtäkt, men ändå inte
Svenska Yle (17.6.2014) Fängelse för våldtäkt på ung flicka
Svenska Yle (22.7.2014a) Polisen förklarar våldtäktsuttalande efter kritik
Svenska Yle (22.7.2014b) Överdirektör Paatero: Polisen tar våldtäkt på allvar
Svenska Yle (12.8.2014) Ingen våldtäkt i Karleby
Svenska Yle (3.2.2015a) Tre häktas i Åbo för våldtäkten på Amorella
Svenska Yle (3.2.2015b) Vakten: Ordningen ombord har blivit bättre
Svenska Yle (23.3.2015) Våldtäkt i Åbo centrum
Svenska Yle (21.4.2015) Polisen vill ha tips om våldtäktsförsök i Borgå
Svenska Yle (22.4.2015) Fem åtalas i våldtäktsfallet i Mosabacka
Svenska Yle (23.6.2015a) ”Sluta bagatellisera våldtäktsfall”
Svenska Yle (23.6.2015b) Somalier utsatta efter gruppvåldtäkten i Mosabacka
Svenska Yle (23.6.2015c) Två frias för gruppvåldtäkt i Mosabacka
Svenska Yle/X3M (24.6.2015a) Därför upprör Mosabackadomen
Svenska Yle (24.6.2015b) Åklagaren förvånad över motiveringen i våldtäktsdomen
Svenska Yle (26.6.2015) Våldtäkter: Helsingfors tingsrätt strängare än övriga landet
66

Andrea Wiklund
Svenska Yle (24.7.2015) Flera överklagar domarna i Mosabacka-fallet
Svenska Yle (24.11.2015) Sipilä fördömer våldtäkt på 14-åring - Polisen manar till
sans
Svenska Yle (27.11.2015) Expert manar till lugn i fråga om våldtäkter
Svenska Yle (26.12.2015) Grov våldtäkt i Ylivieska
Svenska Yle (30.12.2015) Falsk anmälan om våldtäkt i Ylivieska
Svenska Yle (14.1.2016) Polisen: Övergrepp var försök till våldtäkt
Svenska Yle/X3M (29.1.2016) Vem som våldtar spelar ingen roll
Svenska Yle (7.2.2016) Polisen: Våldtäktsfall i Jakobstad
Svenska Yle (24.2.2016a) Den misstänkte våldtäktsmannen i Jakobstad är frisläppt
Svenska Yle (24.2.2016b) Man döms till fyra års fängelse för våldtäkt i
Hesperiaparken
Svenska Yle (9.3.2016) Åtal mot fyra för grov våldtäkt på Helsingfors järnvägsstation
Svenska Yle (5.5.2016) Svenska polisen slår larm om otrygga kryssningar
Svenska Yle (28.6.2016) Misstänkt våldtäkt i Korpo
Svenska Yle (25.7.2016) Åbopolisen letar efter misstänkt våldtäktsman – ber om tips
Svenska Yle (9.8.2016) Misstänkt våldtäkt i Karleby
Svenska Yle (29.8.2016) Trakasserier och våldtäktsförsök vid Hallisforsen – polisen
tar emot tips
Svenska Yle (9.11.2016) Misstänkt grov våldtäkt på färja Åland-Sverige
Svenska Yle (20.11.2016) Viking Line intygar: Vi har en ansvarsfull spritpolicy
ombord
Svenska Yle (26.4.2017) Tallink Silja begränsar alkoholköp om helgerna - vill ha
lugnare stämning
Svenska Yle (30.9.2017) Man greps för våldtäkt på passagerarfärja

67

Andrea Wiklund
Svenska Yle (12.10.2017) Kortare straff för en av gärningsmännen i våldtäkten i
Mosabacka – offentligheten hade betydelse
Svenska Yle (27.12.2017) Fortfarande många sexbrott på Sverigefärjorna – polis
föreslår svensk alkohollag ombord
Svenska Yle (28.12.2017) Sverige vill införa svensk alkohollagstiftning på fartyg "Omöjligt", säger rederierna
Svenska Yle (12.2.2018) Företag som ordnar abikryssningar kräver övervakare – men
vet inte vem som övervakar
Svenska Yle (9.3.2018) Polisen söker två män misstänkta för våldtäkt i Vasa
Svenska Yle (9.7.2018) Två män misstänks ha våldtagit minderårig flicka under
regattaveckoslutet i Hangö
Svenska Yle (24.10.2018) Två män våldtog tonåring flicka på Hangöregattan – båda
dömdes till fängelsestraff
Svenska Yle (12.3.2018) Misstänkta nekar till våldtäkt i Vasa centrum
Svenska Yle (5.5.2019) Misstänkt våldtäkt på Tallink Siljas färja
Svenska Yle (11.9.2019) Flera åtal väcks för sexualbrottshärvan på Degerö i
Helsingfors – ytterligare en person misstänks för grova våldtäkter

Västra Nyland
Västra Nyland (12.10.2011) Chef för modellagentur inför rätta för flera våldtäkter
Västra Nyland (8.12.2011) Tolv år för sexbrott och människohandel
Västra Nyland (16.7.2016) Brottsling i styrelse för familjehem
Västra Nyland (28.10.2016) 81-åring dömd för barnsexbrott

Åbo Underrättelser
Åbo Underrättelser (1.4.2016) Fyra anhållna för våldtäkt på Galaxy

68

Andrea Wiklund
Åbo Underrättelser (30.4.2016) Nio års fängelse för sexbrott mot elva minderåriga
Åbo Underrättelser (18.6.2016) Fyra 19-åriga män frias för färjevåldtäkt
Åbo Underrättelser (29.6.2016) ”Hon grät sig till sömns”
Åbo Underrättelser (9.7.2016) Nioårigt straff för närvårdare som våldtog åldringar
Åbo Underrättelser (19.7.2016) Buskvåldtäkterna verkar inte ha ökat
Åbo Underrättelser (30.8.2016) Polisen efterlyser misstänkt för våldtäktsförsök i
Hallis
Åbo Underrättelser (30.11.2017) Inte en enda berättelse som jag läser handlar om att
någon blivit överfallen och våldtagen på gatan. Stereotypin om buskvåldtäkten brister.

Östnyland
Östnyland (1.10.2015) Nio år för tiotals våldtäkter på äldre

69

Andrea Wiklund
Bilaga 1: Journalistreglerna
YRKESSTÄLLNING
1. Journalister är i första hand ansvariga inför sina läsare, lyssnare och tittare. Dessa
har rätt att få veta vad som händer i samhället.
2. Avgöranden om innehållet i informationsförmedlingen ska fattas på journalistiska
grunder. Denna beslutanderätt får inte under några omständigheter överlåtas till någon
utanför redaktionen.
3. Journalister har rätt och skyldighet att avvisa påtryckningar eller löften som syftar
till att styra, förhindra eller begränsa informationsförmedlingen.
4. Journalister får inte missbruka sin ställning. De får inte ta upp sådant stoff till
behandling som är förknippat med en möjlighet till personlig vinning och inte yrka på
eller ta emot fördelar som kan äventyra deras oavhängighet eller yrkesetik.
5. Journalister kan vägra ta emot uppdrag som strider mot lag, personlig övertygelse
eller yrkesetik.
6. När journalister behandlar saker som är av stor betydelse för deras eget medium,
koncernen eller dess ägare är det bra att klargöra sammanhanget för läsaren, lyssnaren
eller tittaren.
7. Även när journalister utnyttjar andras arbete ska de iaktta god sed. Då man använder
information som publicerats av andra ska källan anges.
ATT TA FRAM OCH PUBLICERA INFORMATION
8. Det är journalisters plikt att sträva efter en sanningsenlig informationsförmedling.
9. Det är tillrådligt att journalister i sitt arbete uppger sitt yrke. De ska försöka skaffa
fram information på ett öppet sätt. Om samhälleligt betydelsefulla omständigheter inte
kan utredas på annat sätt, kan journalister göra intervjuer och ta fram uppgifter även
på sätt som avviker från det vanliga.
10. Journalister bör kontrollera uppgifter så väl som möjligt – även om de har
publicerats tidigare.
11. Allmänheten ska kunna skilja fakta från åsikter och fiktivt material. Inte heller
bild- eller ljudmaterial får användas på ett vilseledande sätt.
70

Andrea Wiklund
12. Journalister ska förhålla sig kritiskt till informationskällorna. Detta är särskilt
viktigt i kontroversiella frågor, eftersom nyhetskällorna kan syfta till egen vinning eller
till att skada andra.
13. Nyheter kan publiceras även utgående från begränsad information. Rapporteringen
om saker och händelser bör kompletteras då ny information finns att tillgå.
Nyhetshändelser bör helst följas upp till förloppets slut.
14. Journalister har rätt och skyldighet att så som avtalats med person som lämnat
uppgifter konfidentiellt hemlighålla informationskällans identitet.
Ifall publiceringen av samhälleligt betydande information förorsakar väldigt negativ
publicitet, tillråds redaktionen att delge allmänheten hur den anonyma källan och den
information som erhållits har kontrollerats.
15. Rubriker, ingresser, pärm- och bildtexter, löpsedlar och annan exponering ska ha
en grund i innehållet.
16. Gränsen mellan annonser och redaktionellt material ska hållas klar. Smygreklam
ska avvisas.
INTERVJUOBJEKTETS OCH INTERVJUARENS RÄTTIGHETER
17. Intervjuobjekt har rätt att på förhand få veta i vilket sammanhang deras uttalanden
kommer att användas. De ska också få veta om intervjun kan komma att användas i
flera olika medier. Intervjuobjekt ska alltid meddelas ifall samtalet är avsett för
publicering eller enbart som bakgrundsmaterial.
18. Man bör gå med på intervjuobjekts begäran att få granska sitt uttalande innan det
publiceras, om publiceringstidtabellen tillåter det. Granskningsrätten gäller enbart
intervjuobjektets egna uttalanden och får inte innebära att den journalistiska
beslutanderätten överlåts till någon utanför redaktionen.
19. Journalister ska gå med på intervjuobjekts förbud mot att publicera uttalanden bara
ifall omständigheterna efter att intervjun gjordes har förändrats i så väsentlig grad att
det vore klart oskäligt att publicera dem.
RÄTTELSER OCH EGNA STÄLLNINGSTAGANDEN

71

Andrea Wiklund
20. Väsentliga fel ska rättas till utan dröjsmål och så att rättelsen når den
felinformerade allmänheten i så stor utsträckning som möjligt. Rättelsen ska publiceras
både på mediets redaktionella webbplats och i den publikation eller kanal där felet
ursprungligen fanns.
Rättelsens ska ges så stor publicitet som felets allvar kräver. Om artikeln innehåller
flera sakfel eller om felet kan orsaka stor skada, ska redaktionen publicera en ny artikel
där den felaktiga informationen specificeras och rättas.
På webben räcker det inte med att ta bort den felaktiga informationen eller artikeln för
att rätta till ett väsentligt fel, utan allmänheten ska informeras om felet samt om hur
och när det har rättats till.
Medierna ska gärna klargöra enligt vilken praxis och vilka principer de rättar sina fel
21. Om journalister framställer information om en klart identifierbar persons eller parts
agerande och därmed ger denna en mycket negativ publicitet, ska de ge föremålet för
kritiken möjlighet att framföra sin egen syn redan i samma sammanhang.
22. Ifall det inte är möjligt att höra den som blivit föremål för den mycket negativa
publiciteten samtidigt, kan det vara nödvändigt att höra personen i efterhand. Om så
inte sker, hör det till god sed att publicera personens egen ståndpunkt.
23. Ett sådant uttalande är ett inlägg som bör publiceras så snabbt som möjligt utan
osakliga tillägg.
24. Sedvanlig kulturkritik, politisk, ekonomisk eller samhällelig utvärdering och
framförande av annan motsvarande åsikt ger dock inte rätt till uttalande.
25. Ifall uttalandet inte kan publiceras, är det skäl att förhandla om ändringar med den
som gett det. Även om man inte skulle enas, är det tillrådligt att publicera det väsentliga
innehållet i saklig form.
PRIVAT OCH OFFENTLIG SFÄR
26. Allas människovärde ska respekteras. Etniskt ursprung, nationalitet, kön, sexuell
orientering, övertygelse eller därmed jämförbar egenskap ska inte framställas på ett
ovidkommande eller nedlåtande sätt.

72

Andrea Wiklund
27. Omständigheter som hör till privatlivet och är särskilt känsliga kan publiceras bara
med tillåtelse av vederbörande eller om de har en ovanligt stor samhällelig betydelse.
Skyddet för privatlivet bör beaktas även då man använder bilder.
28. I informationssökningen och nyhetsförmedlingen om sjukdoms- och dödsfall samt
offer för olyckor och brott ska diskretion alltid iakttas.
29. Aktiviteter som äger rum på en offentlig plats är det i allmänhet tillåtet att referera
och avbilda utan vederbörandes tillstånd.
30. Även då offentligt material publiceras bör man iaktta skyddet för privatlivet. Allt
offentligt material är inte nödvändigtvis publicerbart. Särskild försiktighet bör iakttas
då man behandlar frågor som rör minderåriga.
31. Namn, bilder eller annat material som identifierar en person som dömts för brott
kan publiceras, såvida det inte med beaktande av den dömdes ställning eller gärning
är klart oskäligt. När det gäller att avslöja identiteten för en minderårig eller
otillräknelig ska man vara särskilt restriktiv.
32. När man hanterar uppgifter som leder till identifiering är det skäl att vara försiktig
så länge det gäller misstanke om brott eller åtal.
33. Uppgifter om gärningsmän, åtalade eller misstänkta bör i allmänhet inte publiceras
om de avslöjar offret för ett särskilt känsligt brott.
34. Identiteten på offret för ett känsligt brott bör skyddas om den inte är av ovanligt
stor samhällelig betydelse.
35. Ifall en nyhet har publicerats om begäran om utredning, åtal eller dom, ska saken i
mån av möjlighet följas upp ända till slutet. Under rättegången ska journalister inte på
ett otillbörligt sätt försöka påverka domstolens avgörande och inte heller på förhand ta
ställning till skuldfrågan.

Godkänd på ONM:s understödsförenings möte 4.11.2013.
BILAGA TILL JOURNALISTREGLERNA:
MATERIAL

SOM

PRODUCERATS

MASSMEDIERNAS WEBBPLATSER
73

AV

ALLMÄNHETEN

PÅ

Andrea Wiklund
Träder i kraft 1.10.2011
Denna bilaga har gjorts som komplement till Journalistreglerna. Bilagan har samma
tyngd och bindande verkan som Journalistreglerna. Bilagan är bindande för alla
samfund som är medlemmar av Opinionsnämnden för massmedier och andra som har
undertecknat basavtalet. Bilagan och ändringar i den fastställs på samma sätt som
Journalistreglerna, genom enhälligt beslut i ONM:s understödsförening.
Genom bilagans speciella karaktär vill man betona skillnaden mellan bilagan och
Journalistreglerna, som handlar om det redaktionella innehållet. Med det avses
material som producerats, beställts, behandlats och utvalts för publicering enligt
journalistiska kriterier, eller journalistiskt betonat material. Bilagan berör sådant
innehåll som allmänheten producerar på webbplatser som upprätthålls av
massmedierna. Detta anses inte vara redaktionellt material.
Nämnden och dess ordförande kan behandla redaktionens agerande som upprätthållare
av kommentarspalter som innehåller material producerat av allmänheten bara i fråga
om huruvida redaktionen har följt principerna i denna bilaga. När man tillämpar
principerna

i

bilagan

behandlas

förhands-

och

efterhandsmodererade

kommentarspalter för allmänheten likvärdigt.
Ett annat skäl till att man har valt att göra en bilaga är ändamålsenlighet.
Journalistreglerna har uppdaterats med 6–13 års mellanrum. Webbvärlden förändras
och utvecklas mycket snabbt. Tack vare bilagans speciella karaktär kan man göra
ändringar i den utan att man behöver riva upp Journalistreglerna.
1. Redaktionen ska följa med sina webbsidor och sträva till att förhindra publicering
av material som kränker integriteten och människovärdet. Kränkande för
människovärdet är förutom diskriminering också exempelvis sådant innehåll som
uppviglar till våld eller som underblåser hat mot en individ eller en folkgrupp.
2. Redaktionen ska utan dröjsmål avlägsna innehåll som den fått kännedom om och
som kränker människovärdet eller integriteten.
3. Kommentarspalter som riktar sig till barn och ungdomar ska övervakas speciellt
noga.
4. Allmänheten ska ha möjlighet att anmäla osakligt innehåll till redaktionerna på ett
sådant sätt att anmälaren får en bekräftelse på sin anmälan.
74

Andrea Wiklund
5. På massmediernas webbsidor ska det finnas en tydlig gräns mellan spalter som är
avsedda för allmänheten och redaktionellt material.
Godkänd på ONM:s understödsförenings möte 5.9.2011.
Bilagan träder till övriga delar i kraft 1.10.2011, punkt 4 dock senast 1.12.2011.

75

