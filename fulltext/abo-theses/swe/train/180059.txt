Särskilt begåvade elevers upplevelser av skolan
En kvalitativ studie i finlandssvensk kontext

Mirjam Nybacka

Magistersavhandling i specialpedagogik

Fakulteten för pedagogik och välfärdsstudier
Åbo Akademi
Vasa, 2020

Abstrakt
Författare

Årtal

Nybacka, Mirjam

2020

Arbetets titel

Särskilt begåvade elevers upplevelser av skolan
- En kvalitativ studie i finlandssvensk kontext

Opublicerad avhandling för magisterexamen i specialpedagogik

Vasa: Åbo Akademi. Fakulteten för pedagogik och välfärdsstudier.
Referat

Sidantal

76

Enligt styrdokumenten har alla elever i Finland rätt att bemötas utifrån sina individuella
förutsättningar och varje elev har rätt att få tillräckligt stöd för lärande och skolgång genast
när behov uppstår. Trots detta har särskilt begåvade elever länge varit en åsidosatt elevgrupp,
och deras behov förbises ofta. Syftet med denna avhandling är att undersöka vilka upplevelser
finlandssvenska särskilt begåvade elever har av sin skolgång, med fokus på elevernas
upplevelser av a) sig själva, b) bemötande och c) stöd.
Avhandlingen har en narrativ ansats och datainsamlingen gjordes med hjälp av
semistrukturerade intervjuer. Informanterna är åtta finlandssvenska särskilt begåvade elever
i åldrarna 10–14 år. Intervjuerna transkriberades och en narrativ analys av datamaterialet
resulterade i fem narrativ. Därefter analyserades narrativen med hjälp av metoden
delperspektiv med fokus på innehåll, och denna analys utmynnade i fyra kategorier som
beskriver de särskilt begåvade elevernas upplevelser av skolan: annorlundaskap och
missförstånd, understimulering och frustration, samhörighet och erkännande samt
välvillighet och stöd.
Resultatet visar att de särskilt begåvade eleverna trivs i skolan. De har bra kamratrelationer,
blir i huvudsak bra bemötta av lärare och erbjuds stöd för sitt lärande. Att bli erbjuden stöd
och att ha bra vänner lyfts fram som viktiga faktorer för skoltrivseln. Den största svårigheten
som de särskilt begåvade eleverna upplever i skolan är brist på utmaningar i undervisningen,
vilket leder till understimulering. Eleverna upplever ofta undervisningen som långtråkig och
ointressant. Utöver detta lyfter eleverna fram upplevelser av att vara annorlunda, vilket kan
skapa missförstånd bland både elever och lärare och göra samarbete med andra elever
utmanande.
Stödets inverkan på elevernas skoltrivsel påvisar att skolan har en väsentlig roll i att stödja
särskilt begåvade elever, och att en tidig identifiering är viktig för att eleverna ska utveckla
en positiv syn på skola och lärande. Vidare indikerar resultatet att även om särskilt begåvade
elever trivs i skolan, finns det brister i hur skolorna tillgodoser elevernas behov. Skolor och
undervisningspersonal behöver därför erhålla mer kunskaper och resurser för att kunna
erbjuda en god undervisning och adekvat stöd även åt särskilt begåvade elever.
Sökord / indexord

Särskild begåvning, särskilt begåvade elever, upplevelser, gifted children, talented children,
erityislahjakkuus, erityisen lahjakkaita oppilaita
1

Innehåll
Abstrakt ............................................................................................................................ 1
1 Inledning ........................................................................................................................ 4
1.1 Bakgrund och val av ämne ....................................................................................... 4
1.2 Centrala begrepp ....................................................................................................... 7
1.3 Avhandlingens disposition ....................................................................................... 8

2 Särskilt begåvade elever ............................................................................................... 9
2.1 Definitioner ............................................................................................................... 9
2.2 Särskild begåvning och intelligens ......................................................................... 12
2.3 Undervisning av särskilt begåvade elever .............................................................. 15
2.3.1 Styrdokument ................................................................................................... 15
2.3.2 Särskilt begåvade elever i behov av stöd ......................................................... 17
2.3.3 Stödåtgärder och differentiering av undervisningen ........................................ 19

2.4 Särskilt begåvade elevers upplevelser av skolan .................................................... 24

3 Metod och genomförande ........................................................................................... 27
3.1 Syfte ........................................................................................................................ 27
3.2 Kvalitativ forskning ................................................................................................ 27
3.3 Narrativ forskningsansats ....................................................................................... 28
3.4 Val av informanter .................................................................................................. 30
3.5 Intervju som datainsamlingsmetod ......................................................................... 32
3.6 Analys och bearbetning av data .............................................................................. 34
3.7 Tillförlitlighet, trovärdighet och etik ...................................................................... 36

4 Resultatredovisning..................................................................................................... 40
4.1 Saras berättelse ....................................................................................................... 40
2

4.2 Lukas berättelse ...................................................................................................... 43
4.3 Tims berättelse ........................................................................................................ 45
4.4 Oskars berättelse ..................................................................................................... 48
4.5 Linas berättelse ....................................................................................................... 50

5 Analys av berättelserna .............................................................................................. 52
5.1 Centrala teman i de särskilt begåvade elevernas berättelser ................................... 52
5.1.1 Annorlundaskap och missförstånd ................................................................... 52
5.1.2 Understimulering och frustration ..................................................................... 54
5.1.3 Samhörighet och erkännande ........................................................................... 56
5.1.4 Välvillighet och stöd ........................................................................................ 57

6 Diskussion .................................................................................................................... 60
6.1 Metoddiskussion ..................................................................................................... 60
6.2 Resultatdiskussion .................................................................................................. 63
6.3 Slutsatser ................................................................................................................. 67
6.4 Förslag på fortsatt forskning ................................................................................... 69

Litteratur......................................................................................................................... 71

Bilagor
Bilaga 1: Informationsbrev
Bilaga 2: Intervjuguide

3

1 Inledning
I det här kapitlet redogörs för bakgrunden till valet av avhandlingens tema och
forskningsområdets relevans ur ett utbildningsperspektiv och ur ett samhälleligt
perspektiv. Syftet med studien beskrivs och centrala begrepp förklaras. Slutligen
presenteras avhandlingens disposition.

1.1 Bakgrund och val av ämne
Under de senaste åren har diskussionen kring särskilt begåvade elever och deras behov av
stöd blivit allt mer aktuell. På finländskt håll har mer forskning gjorts på detta område och

lärare har också blivit mer medvetna om de särskilt begåvade elevernas behov av stöd

(Laine & Tirri, 2016; Tirri & Kuusisto, 2013). I slutet av år 2018 inledde Lovisa stad
projektet ”Sikta mot stjärnorna” – ett cirka ettårigt projekt för att stöda särskilt begåvade

elever (Lovisa stad, 2018). Målet med projektet var att få särskilt begåvade elever
motiverade, att ge dem upplevelser av att lyckas och att hjälpa dem att hitta sin plats.

Vidare skriver Lovisa stad (2018) att en del av projektet var att utveckla en grundlig och
genomtänkt struktur för hur elever med särskild begåvning kan stödas i undervisningen.

Även andra kommuner i Finland har allt mer börjat satsa på att stödja särskilt begåvade
elever. I Nykarleby och Borgå har man utvecklat handlingsplaner för att bemöta särskilt

begåvade elever (Haglund, 2018; Kåll, Sjöblom & Kula, 2018). Trots detta råder ännu en
hel del missuppfattningar och en stor kunskapsbrist gällande särskilt begåvade elever i

finländska skolor (Tirri, 2019). Christer Holmlund, före detta förbundsordförande på

Finlands svenska lärarförbund, framhåller i en artikel i Svenska Yle (Abrahamsson, 2018)
att varje skola borde ha lärare som får fortbildning i att undervisa särskilt begåvade elever.
Han poängterar att många lärare känner till problematiken kring särskilt begåvade elever,
men utmaningen ligger ofta i att kunskap och verktyg för att stödja dessa elever saknas.

Mönks och Pflüger (2005, s. 3) påpekar att det fram till 2000-talet rådde en allmän
uppfattning i samhället om att särskilt begåvade elever inte är i behov av speciell
4

uppmärksamhet eller extra anpassningar. Denna missuppfattning medförde att
undervisning och stöd för särskilt begåvade elever helt försummades. Enligt artikeln i

Svenska Yle (Abrahamsson, 2018) lever denna missuppfattning fortfarande kvar i många

skolor. Speciallärare Svens-Liavåg, som intervjuas i artikeln, poängterar att det figurerar
en hel del myter om att särskilt begåvade barn klarar sig själva och utan stöd. Vidare lyfter
Svens-Liavåg fram att vi speciellt i Norden är rädda för att ta upp frågan om de särskilt

begåvade eleverna. Diskussionen om begåvning är mycket komplex och känsloladdad,
och den leder ofta in på frågor om elitism och allas lika värde.

Tirri (2019) framhåller att ytterligare ett problem med undervisningen för särskilt

begåvade elever i Finland är att det saknas en officiell policy för dessa elever. Några
officiella definitioner på särskild begåvning eller allmänna kriterier för hur dessa barn ska
identifieras finns inte heller. Vidare poängterar författaren att det finländska skolsystemet

hittills har försökt upprätthålla jämlikhet genom att fokusera på de svagaste eleverna,
såsom de med inlärningssvårigheter, vilket skett på bekostnad av de starka eleverna.
Mönks och Ypenburg (2009, s. 71–72) betonar också att skolans verksamhet är baserad
på

gruppnormer,

vilket

ofta

är

ogynnsamt

för

särskilt

begåvade

elever.

Undervisningsmaterial och -tempo utgår i huvudsak från de medelpresterande eleverna.
Svaga elever som inte uppnår detta tempo får sina behov tillgodosedda genom

specialundervisning, men elever som däremot lär sig snabbare eller har en större
bearbetningsförmåga lämnas ofta utan hjälp.

I artikeln i Svenska Yle (Abrahamsson, 2018) poängterar Svens-Liavåg att skolan behöver
stödja särskilt begåvade elever av flera olika orsaker och på tre nivåer. På en samhällelig
nivå handlar det om att landet inte har råd att gå miste om sina exceptionella begåvningar.
Dessa individer kan utveckla nya möjligheter för välfärd i samhället. På en mer idealistisk

nivå handlar det om att särskilt begåvade individer är de som kan rädda världen. Silverman
(2016, s. 21–22) skriver att de särskilda begåvningar som inte upptäcks och utvecklas är
en stor förlust för samhället. Ifall begåvningen uppmärksammats kunde dessa individer ha

utvecklat nya mediciner eller förhindrat krig genom rätt politisk strategi. Vidare
poängterar Silverman att en potential inte kan utvecklas till färdigheter om den inte

synliggörs och får stöd. Den sista nivån Svens-Liavåg lyfter fram är individnivå, som faller
5

tillbaka på skolans värdegrund och varje elevs rätt att lära sig och utvecklas. Silverman
(2016, s. 25) poängterar att denna nivå är den viktigaste vid argumentering för stöd till
särskilt begåvade elever. Även dessa elever ska få känna sig värdefulla och uppskattade
som de individer de är – inte på grund av den nytta de gör för samhället.

De styrdokument som den grundläggande utbildningen i Finland bygger på ger skolorna

ett ansvar att stödja och motivera särskilt begåvade elever. Enligt Grunderna för
läroplanen för den grundläggande utbildningen i Finland (Glgu 2014) är alla elever unika

och behöver därför bemötas utifrån individuella behov (Utbildningsstyrelsen, 2014, s. 13).
Varje elev har rätt att utvecklas till sin fulla potential och till det behöver eleven få

uppmuntran och individuellt stöd. Lagen om grundläggande utbildning (628/1998)
betonar också att utbildningen ska främja elevernas möjligheter att utveckla sig själva,
vilket kan innebära att undervisningen behöver arrangeras på ett särskilt sätt, till exempel

för en elev som redan har de kunskaper och färdigheter som motsvarar den grundläggande
utbildningens lärokurs. Vidare lyfts fram att eleven har rätt till stöd för inlärning och
skolgång genast när behov uppstår.

Det finns en hel del forskning kring särskilt begåvade elever, både på nationell och
internationell nivå. Forskningen lyfter bland annat fram elevernas behov av stöd (Chan,

2015; Phillips & Lindsay, 2007), lärares bemötande av eleverna (Tirri & Kuusisto, 2013),
utmaningar i undervisningen (Laine & Tirri, 2016) och fungerande pedagogiska åtgärder
(Robinson, Shore och Enersen, 2007). Det finns dock relativt lite forskning som belyser

de särskilt begåvade elevernas skolgång ur elevernas eget perspektiv. De flesta studier

som gjorts kring särskilt begåvade elevers upplevelser av skolan (Berlin 2009; Coleman
& Cross, 2014; Peine & Coleman, 2010; Peterson & Ray, 2006; Peterson, Duncan &
Canady, 2009) är inriktade på ett visst fenomen, såsom exempelvis mobbning, etikettering

eller väntande i undervisningen, där utgångspunkten är att sådana upplevelser finns bland
de särskilt begåvade eleverna. Det finns därför behov av mer forskning som ur ett mer
objektivt perspektiv undersöker särskilt begåvade elevers upplevelser av skolan. På
internationellt håll finns en sådan studie (Persson, 2010), medan det på finskt håll har
gjorts två magisteravhandlingar med den tematiken (Jaskari & Karvonen, 2014; Laine,
6

2012). På finlandssvenskt håll finns ingen forskning alls som lyfter fram de särskilt
begåvade elevernas perspektiv på sin skolgång.

Mitt intresse för särskilt begåvade elever väcktes av att forskning och styrdokument tydligt
lyfter fram att skolan behöver stödja dessa elever, men trots det behandlas ämnet mycket
knapphändigt i lärarutbildningen. Jag anser det vara viktigt att bredda mina kunskaper
inom området, eftersom jag snart ska bege mig ut i arbetslivet som nyutexaminerad
speciallärare. I mitt yrke kommer jag förmodligen att komma i kontakt med särskilt
begåvade elever och därför vill jag få en djupare förståelse för hur man kan stödja dem i
deras skolgång och utveckling. I min kandidatavhandling undersökte jag vilka utmaningar
särskilt begåvade elever upplever i skolan och deras syn på hur lärare kan motivera dem.
Av resultaten framgick att majoriteten av särskilt begåvade elever upplever skolan som
negativ och ointressant. Detta väckte mitt intresse för att undersöka hur situationen ser ut

för särskilt begåvade elever i Finland, speciellt efter att Glgu 2014 tagits i bruk. Syftet
med denna studie är att undersöka vilka upplevelser finlandssvenska särskilt begåvade
elever har av sin skolgång, med fokus på elevernas upplevelser av a) sig själva, b)

bemötande och c) stöd. Genom avhandlingen vill jag bidra till forskningen och kunskapen
kring särskilt begåvade elever, och framför allt till att även dessa elever skulle få uppleva
skolan som en trivsam plats där man lär sig och utvecklas.

1.2 Centrala begrepp
Tematiken för denna avhandling är särskilt begåvade elever och deras upplevelser av

skolan. Forskningen har inte kommit fram med något entydigt begrepp på elever som har
en särskild begåvning, utan benämningarna varierar både mellan och inom länder. I USA
används begreppet gifted, i Kanada exceptional, i Storbritannien most able learners och i
Kina supernormal (Liljedahl, 2017, s. 13). I svenskan använde man länge enbart begreppet
”begåvad” för att beskriva de individer som uppvisar exceptionella förmågor inom vissa
områden. Forskaren och experten på särbegåvning, Roland S. Persson (1997, s. 20–21),
lyfter dock fram en problematik gällande den benämningen. Han poängterar att
användningen av begreppet ”begåvade” om enbart vissa personer i samhället förutsätter
7

att det även finns ”obegåvade”. Alla människor är i viss mån begåvade och därför är detta
begrepp inadekvat om man syftar på individer med exceptionella förmågor. Persson
myntade därför år 1997 begreppet ”särbegåvad”, som ett försök att frångå denna
problematik och bättre beskriva barn med utstickande teoretisk begåvning. En
vidareutveckling av begreppet, ”särskilt begåvad”, har på senare tid börjat användas allt
mer av forskare och författare i Sverige och Svenskfinland. Anledningen till det är att
begreppet särbegåvad lätt kan förknippas med särskola, som är en skolform för elever med
intellektuella funktionsnedsättningar (Liljedahl, 2017, s. 13). Av den anledningen har
begreppet särskilt begåvad använts genomgående i denna avhandling.

I denna avhandling ligger fokus på särskilt begåvade elever och deras upplevelser av sin

skolgång. Tematiken undersöks därför ur ett elevperspektiv och de studerade
upplevelserna avgränsas till en skolkontext. Det är följaktligen de särskilt begåvade
elevernas upplevelser av skolans bemötande och av att vara en del av skolgemenskapen
som står i centrum för studien.

1.3 Avhandlingens disposition
Denna avhandling består sammanlagt av fem kapitel. I det inledande kapitlet presenteras
bakgrunden till och syftet med studien. I kapitel 2 redogörs för definitioner på särskild

begåvning och teorier om begåvning. Vidare diskuteras sambandet mellan särskild

begåvning och intelligens. Avslutningsvis redogörs för särskilt begåvade elevers behov av

stöd och tidigare forskning kring dessa elevers upplevelser av skolan. I kapitel 3 beskrivs

studiens metod och genomförande samt aspekter som berör undersökningens kvalité. I
kapitel 4 presenteras studiens resultat, först i form av personliga berättelser och sedan med
hjälp av centrala teman som framträtt i berättelserna. I det avslutande kapitlet diskuteras

metodval och resultat i relation till tidigare forskning. Slutligen ges förslag på fortsatt
forskning inom området.

8

2 Särskilt begåvade elever
I detta kapitel redogörs inledningsvis för de många olika definitioner som finns på särskild
begåvning och sedan diskuteras sambandet mellan särskild begåvning och intelligens.

Styrdokument som fastställer undervisningen för särskilt begåvade elever i Finland

presenteras och vidare diskuteras särskilt begåvade elevers behov av stöd samt hur
undervisningen kan differentieras för dessa elever. Slutligen redogörs för tidigare
forskning kring särskilt begåvade elevers upplevelser av skolan.

2.1 Definitioner
Det finns inte enbart en etablerad definition av särskild begåvning, utan forskare och

författare har genom åren försökt sig på många olika beskrivningar och förklaringar.
Mönks och Ypenburg (2009, s. 19) hänvisar till Hany som redan på 1980-talet fastställde

att det fanns mer än hundra olika definitioner på begreppet ”hög begåvning”.
Formuleringarna varierar beroende på vad man väljer att fokusera på och skriva in i

begreppet. Kaufman och Sternberg (2008, s. 71–72) framhåller att det inte finns några

absoluta kriterier för vad särskild begåvning innebär och därför är begreppet relativt.

Begåvningen kan antingen ses som en generell egenskap eller som något kopplat till vissa
specifika kunskapsdomäner. Vidare poängterar författarna att synen på särskild begåvning
varierar över tid och plats. Enligt Persson (1997, s. 21–22) är det svårt att komma fram till

en enhetlig definition på särskild begåvning, i synnerhet eftersom det skulle behövas en
etablerad definition på normaltillstånd för att kunna definiera särskild begåvning på ett

adekvat sätt. Idsøe (2014, s. 13–14) frågar sig dock om det viktigaste är hur vi definierar
och kategoriserar dessa barn, eller om det ändå är viktigare att fokusera på att identifiera

de barn som är i behov av differentierad undervisning och mer stimulerande stoff, och
erbjuda dem det stöd de behöver för lärande och utveckling.

Organisationen National Association for Gifted Children (u.å.) intygar att det inte finns

någon allmängiltig definition på särskild begåvning, men den generella beskrivningen är
enligt dem att en särskilt begåvad individ är någon som i jämförelse med sina jämnåriga
9

uppvisar enastående förmåga eller kompetens inom en eller flera domäner. Liljedahl
(2017, s. 13–14) understryker att det inte handlar om att särskilt begåvade individer är
bättre än andra, utan de skiljer sig rent kognitivt från normen.

Ett sätt på vilket man kan definiera särskild begåvning är med hjälp av gemensamma

egenskaper som kännetecknar särskilt begåvade individer. ”Characteristics of Giftedness

Scale” är ett verktyg som används inom utbildning och kliniska verksamheter runtom i
världen för att bestämma sannolikheten för att ett barn i ett standardiserat, individuellt

intelligenstest skulle ligga inom området för särskilt begåvade (Silverman, 2016, s. 140–
141.). Den ursprungliga versionen av skalan utvecklades år 1973 och innehöll sexton

uppgifter. Instrumentet har senare utvecklats till tjugofem olika egenskaper som kan anses

karakteristiska för särskilt begåvade individer. Enligt Silverman (2003, s. 1–3) är vissa av

uppgifterna i skalan starkare indikatorer på särskild begåvning än andra. Sådana är

nyfikenhet, omfattande ordförråd, utmärkt minne, snabb inlärning, intresse för böcker och
sinne för matematik. Utöver dessa egenskaper kännetecknas särskilt begåvade individer
av att de är perfektionistiska och kreativa, har livlig fantasi, är känsliga, har många olika
intressen, föredrar äldre kamrater och har moget omdöme för sin ålder.

Silverman (2016, s. 59–60) hänvisar till en viktig ledstjärna inom begåvningsforskningen,

nämligen den amerikanska kommissionären Sidney P. Marland. Han presenterade år 1971

Marlandrapporten – ett utlåtande om särskilt begåvade och talangfulla barn. Rapporten
innefattar en definition på särskild begåvning som enligt Silverman (2016, s. 59) blivit
den mest accepterade och använda i USA. Marland (1971, s. 8) skriver på följande sätt:

Begåvade barn är de som identifierats av professionellt kvalificerade personer och som på grund
av enastående förmågor är kapabla till hög prestation. De här är barn som behöver differentierade

utbildningsprogram och/eller tjänster utöver de som normalt tillhandahålls av det ordinära
skolprogrammet, för att förverkliga sitt bidrag till sig själva och samhället (min översättning).

Vidare klargör Marland (1971, s. 8) att med ”barn som är kapabla till enastående
prestationer” avses de som visar färdigheter eller potential inom ett eller flera av följande

områden: 1) allmänintellektuell förmåga, 2) särskild fallenhet för något visst skolämne, 3)

kreativt eller produktivt tänkande, 4) ledarförmåga, 5) fallenhet för olika typer av konst
10

och 6) psykomotoriskt kunnande. Ifall nämnda kriterier tillämpas vid identifiering av
särskilt begåvade barn omfattas tre till fem procent av alla elever.

Renzulli introducerade år 1978 begreppet särskilt begåvat beteende, vilket enligt honom

uppstår genom en interaktion mellan tre grupper av grundläggande mänskliga egenskaper:
övergenomsnittlig förmåga, engagemang eller motivation för uppgiften och kreativitet.

(Mönks & Mason, 2000, s. 146.) Renzulli (2012, s. 153) ser inte särskild begåvning som

ett absolut tillstånd, utan som ett beteende man kan utveckla när dessa tre komponenter
fungerar i samverkan med varandra.

Gagné skiljer i sin begåvningsmodell från år 1985 mellan begreppen särskild begåvning
och talang (Kaufman & Sternberg, 2008, s. 77–78). Särskild begåvning handlar enligt

Gagné (2004, s. 120) om medfödda exceptionella förmågor, medan talang är en överlägsen
prestationsförmåga som påverkas av träning och miljömässiga, intrapsykiska och sociala

faktorer. Detta innebär enligt Persson (1997, s. 22–23) att man kan vara särskild begåvad
och ändå sakna en påtaglig talang, medan man knappast kan ha talang utan att vara särskilt

begåvad. Kriteriet för både särskild begåvning och talang är att individen ska prestera
bland de översta 10 procenten av sina jämnåriga, inom minst en domän (Gagné, 2004, s.
120).

Sternberg (1995, s. 76–78) presenterar fem kriterier som måste vara uppfyllda för att en
person ska kunna klassificeras som särskilt begåvad. Kriterierna är följande: 1)
excellenskriteriet, 2) sällsynthetskriteriet, 3) kriteriet om produktivitet, 4) kriteriet om

bevislighet och 5) värdekriteriet1. Det första kriteriet, excellenskriteriet, innebär att

individen ska vara överlägsen inom en eller flera domäner i jämförelse med sina
jämnåriga. För att utifrån detta kriterium definieras som begåvad krävs att personen är

extremt duktig på något när man jämför med personer i samma ålder. Enligt det andra

kriteriet, sällsynthetskriteriet, ska individen ha en utmärkande egenskap – det vill säga en
förmåga eller kompetens som är sällsynt i jämförelse med jämnåriga. Det tredje kriteriet,

kriteriet om produktivitet, innebär att den domän eller domäner inom vilka individen är
överlägsen ska leda till eller potentiellt leda till någon typ av produktivitet för att personen
De engelska begreppen: the excellence criterion, the rarity criterion, the productivity criterion, the
demonstrability criterion, and the value criterion. (Sternberg, 1995, s. 76–78)
1

11

ska kunna definieras som särskilt begåvad. Personen ska alltså kunna använda sin
begåvning till att producera något eller till att åstadkomma någon handling. Kriteriet om

bevislighet innebär att individens särskilda begåvning ska kunna påvisas med hjälp av
olika mätningar och giltiga test. Värdekriteriet, som utgör det sista av Sternbergs fem

kriterier, anger att individen ska visa överlägsenhet inom ett område som värdesätts av

samhället för att denne ska kunna definieras som särskilt begåvad. (Sternberg, 1995, s.
76–78.)

Sammanfattningsvis kan man konstatera att det är svårt att hitta en enhetlig definition på

särskild begåvning eller på en särskilt begåvad individ. Renzulli (2016, s. 248) poängterar

att det är viktigt att ha kunskap om hur särskild begåvning kan definieras, för att särskilt
begåvade elever ska kunna identifieras och för att deras individuella behov ska kunna

tillgodoses i undervisningen. Som tidigare nämnts menar dock Idsøe (2014, s. 13–14, 22)
att ur ett pedagogiskt perspektiv är en definition inte nödvändig. Det väsentliga är att ha

kunskap om hur man på ett ändamålsenligt sätt kan anpassa undervisningen utifrån elevens
styrkor, svagheter och individuella behov.

2.2 Särskild begåvning och intelligens
Vid diskussioner kring särskild begåvning inom skola och utbildning syftar man vanligtvis
på den intellektuella begåvningen och de akademiska färdigheterna – med andra ord högt
IQ-värde (Mönks & Ypenburg, 2009, s. 19). Persson (1997, s. 29) framhåller också att

begåvningsforskningen i huvudsak utgår från intelligenskvoten. Intelligenskvoten, som

brukar förkortas IQ, är en jämförelse mellan individens levnadsår och mognadsålder. Den
mäts med hjälp av individuella och standardiserade intelligenstest. ”Wechsler Intelligens

Test”, som utvecklades av David Wechsler på 1950-talet, är det internationellt mest kända

intelligenstestet. Testet finns i versioner för både barn (WISC) och vuxna (WAIS), och
respektive test mäter förmågor i fyra huvudkategorier − resonemang, lagring av

information, verbal förståelse samt bearbetning och organisering av information.
Testpersonens intelligenskvot erhålls genom att den sammansatta poängen från varje
12

kategori jämförs med genomsnittspoängen för den aktuella normgruppen. Det
genomsnittliga IQ-värdet ligger på 100. (GeniusTests, 2020.)

Mest känd för mätning av särskild begåvning och intelligens på ett internationellt plan är

föreningen Mensa. Mensa grundades år 1946 och är en ideell förening för personer med
hög intelligenskvot. Föreningen har omkring 140 000 medlemmar i över 100 olika länder.

(Mensa International Limited, 2020.) Mensa Finland är den nationella föreningen inom
Mensa International och för att kunna få medlemskap där bör man prestera bättre än 98 %

av befolkningen i ett intelligenstest (Mensa Finland, 2013). Detta innebär enligt Mensa
Finlands test ett IQ-värde över 130. Att testa intelligens hos barn anses inte vara särskilt

tillförlitligt, eftersom varje barn utvecklas i sin egen takt (Mensa Finland, 2016). Mensa

Finland testar därför inte personer under 16 år men de tillhandahåller programmet
”Lahjakkaat lapset-ohjelma”, vars syfte är att öka medvetenheten om särskild begåvning

hos barn samt erbjuda stöd åt föräldrar, lärare och andra som kommer i kontakt med dessa
barn (Mensa Finland, 2016).

Var man ska dra gränsen för särskild begåvning baserat på IQ är en mycket omstridd fråga,
framför allt eftersom det finns kontroversiella uppfattningar om intelligenstestningens roll

(Silverman, 2016, s. 53–54). Liljedahl (2017, s. 15) lyfter ändå fram ett erkänt sätt att
beskriva särskild begåvning utgående från IQ-värde. Måttlig särbegåvning anses ligga
inom IQ 115–120, vilket innefattar omkring en femtedel av världens befolkning. Elever
som tillhör denna grupp anses vara de som har störst möjlighet att klara sig bra i skolan.

Gränsen för hög särbegåvning anses gå vid IQ 130 och innefattar 2–5 procent av

befolkningen. Elever i denna kategori har oftast en så avvikande kognition att de har

svårigheter med att passa in i den ordinarie undervisningen. Därutöver finns det omkring
en halv procent av eleverna som har IQ över 140 och kallas extremt begåvade. Även dessa
elever är i behov av åtskilliga anpassningar och differentieringsåtgärder utöver den
ordinarie undervisningen.

När det gäller diskussion och forskning kring särskild begåvning finns som sagt

kontroversiella uppfattningar om intelligenstestning. En del forskare och experter anser
att särskild begåvning är synonymt med högt IQ, medan andra menar att intelligenstest

kan visa på en potential för att bli särskilt begåvad men att begåvningen även måste kunna
13

demonstreras på andra sätt. (Liljedahl, 2017, s. 16.) Roland S. Persson, professor och

expert på särskild begåvning, är representant för den senare gruppen. I sin bok Annorlunda
land – särbegåvningens psykologi (1997, s. 29) ställer han sig kritisk till den traditionella

uppfattningen om att intelligenskvoten under alla omständigheter är kopplad till särskild
begåvning. Han medger att IQ troligen är det mest reliabla sättet att förutspå ett akademiskt
särbegåvat beteende, men det finns dock ingen garanti för att en hög intelligenskvot leder

till ett produktivt och framgångsrikt liv eller att ett högt IQ-värde kan förknippas med alla
typer av särskild begåvning. Mönks & Ypenburg (2009, s. 26) poängterar att det vanligaste

är att särskilt begåvade barn inte är allmänt begåvade, utan att begåvningen är kopplad till

en eller flera specifika domäner, såsom musik, idrott eller bildkonst. Vidare betonar
Persson (1997, s. 29) att inget enskilt test kan mäta den komplexa sammansättning av

mentala funktioner som utgör grunden för en individs intelligenta beteende. Intelligens
innefattar olika funktioner hos olika individer och därför är det mycket svårt att med ett
traditionellt intelligenstest predicera ett produktivt och framgångsrikt liv.

Tannenbaum (2000, s. 42) understryker att en hel del kritik har riktats mot användningen
av intelligenstest som en metod att identifiera särskilt begåvade barn, men den lever trots
allt kvar. Vidare framhåller Tannenbaum (2000, s. 42–43) att detta bland annat beror på

att testanvändare har fäst lite uppmärksamhet vid de råd som akademiska psykologer gett
angåendr nya metoder för att bedöma hög potential hos barn. Silverman (2016, s. 56) håller

med om att traditionella intelligenstest har vissa begränsningar, men hon betonar ändå att
standardiserade test med hög tillförlitlighet ger en mycket mer objektiv bild av ett barns
begåvning än betyg, kunskapstest, föräldrars uppfattning eller lärares omdöme. Även om

en intelligenskvot inte kan förutsäga vem som kommer att ha ett produktivt och
framgångsrikt liv ger den ändå en bra uppskattning av de enastående kognitiva förmågor

som särskilt begåvade barn har. Tack vare de individuella standardiserade mätmetoder
som används idag upptäcker man fler särskilt begåvade barn än man någonsin tidigare
gjort, poängterar Silverman (2016, s. 56).

Begåvningsforskningen är trots allt enig om att lärares förmåga att upptäcka särskilt

begåvade barn, utan att först fastställa ett IQ-värde, behöver förbättras (Liljedahl, 2017;
Persson, 1997). Detta är nödvändigt för att man i ett så tidigt skede som möjligt ska kunna
14

erbjuda stöd och stimulans åt de särskilt begåvade eleverna. Genom att observera elevens
personlighet, karaktär, egenskaper och beteende kan man upptäcka en eventuell begåvning

hos eleven, utan någon slags testning. Exempelvis om en elev lär sig mycket snabbt eller
för abstrakta och komplexa resonemang, är eleven med stor sannolikhet särskilt begåvad.

(Liljedahl, 2017, s. 13; Persson, 1997, s. 162–166). Persson (1997, s. 29–30) poängterar
att intelligenstest kan utgöra en del av identifieringsprocessen av särskild begåvning, men
det behövs även andra mätningar för att kunna bedöma hela den mentala komplexitet som
ett särskilt begåvat beteende innefattar.

2.3 Undervisning av särskilt begåvade elever
2.3.1 Styrdokument
De styrdokument som den grundläggande utbildningen i Finland bygger på ger skolorna

ett ansvar att stödja och motivera särskilt begåvade elever. Grunderna för läroplanen för

den grundläggande utbildningen (Glgu 2014) ligger som grund för utbildningen i Finland
och dessa baserar sig på bland annat Finlands grundlag, Lagen om grundläggande

utbildning och FN:s konvention om barnets rättigheter (Utbildningsstyrelsen, 2014). FN:s
konvention om barnets rättigheter antogs år 1989, och stadfästes i Finland år 1991
(Lapsiasia, 2020). Konventionen kom till för att trygga barns särskilda behov och

intressen, och gäller alla under 18 år. De fyra huvudprinciperna i konventionen är att alla
barn är jämlika, barnets bästa prioriteras vid allt beslutsfattande, barnet har rätt till ett
gott liv och barnets åsikter ska beaktas. Enligt konventionen har alla barn rätt till en

avgiftsfri utbildning, som utvecklar deras individuella färdigheter (Lapsiasia, 2020). Detta
lyfts också fram i Finlands grundlag (731/1999) som ytterligare betonar (16 §) att alla
individer ska ges likvärdiga möjligheter att utvecklas oberoende av förutsättningar eller
särskilda behov (Finlex, 1999).

Enligt Glgu 2014 (Utbildningsstyrelsen, 2014, s. 13–14) är alla elever unika och behöver

därför bemötas utifrån individuella behov. Varje elev har rätt att utvecklas till sin fulla
15

potential och till det behöver eleven få uppmuntran och individuellt stöd. Vidare betonas

att alla elever har rätt till en god undervisning och erfarenheter av att lyckas i skolan,
eftersom positiva känslor och en glädje över att lära motiverar och inspirerar eleven till att

utveckla sin kompetens. Undervisningen samt de lärmiljöer och arbetssätt som används
ska därför beakta elevernas olikheter och stödja den enskilde individens utveckling och

lärande (Utbildningsstyrelsen, 2014, s. 28–29). Skolans uppgift är därtill att värdesätta och
rättvist bemöta varje elev, identifiera och eliminera eventuella hinder för lärande i god tid,

samt handleda och stödja eleven i dess lärande och välbefinnande (Utbildningsstyrelsen,
2014, s. 33).

De rådande grunderna för läroplanen, som fastställdes 22.12.2014 (och togs i bruk
1.8.2016) är de första som ordagrant lyfter fram stödjandet av särskilt begåvade elever

(Utbildningsstyrelsen, 2014). En sökning på begreppet begåv* i dokumentet med
läroplansgrunderna ger nio träffar. Jämförelsevis förekommer begreppet särskilt begåvade

elever eller stödjandet av dem inte en enda gång i de föregående Grunderna för läroplanen

för den grundläggande utbildningen (Utbildningsstyrelsen, 2004). Begrepp som används

i de nya läroplansgrunderna är elever med särskild begåvning, specialbegåvade elever,
och ämnesspecifikt språkligt begåvade elever.

I Glgu 2014 delas stöd för lärande och skolgång in i tre nivåer: allmänt stöd, intensifierat

stöd och särskilt stöd (Utbildningsstyrelsen, 2014, s. 62–64). Eleven kan ges stöd på enbart
en nivå åt gången och det första sättet att möta elevens behov är genom allmänt stöd. Ifall
det allmänna stödet inte räcker till ges intensifierat stöd, och slutligen särskilt stöd.

Exempel på stödformer inom de olika stödnivåerna är differentiering av undervisningen,
handledning, stödundervisning, specialundervisning på deltid och särskilda hjälpmedel.

Syftet med trestegsstödet är att upptäcka stödbehov i ett tidigt skede, förhindra att
eventuella problem förvärras, erbjuda eleven möjligheter att lyckas i lärandet och i

gruppen samt främja elevens positiva uppfattning om sig själv och skolarbetet. I Glgu

2014 (Utbildningsstyrelsen, 2014, s. 62) hänvisas också till Lagen om grundläggande
utbildning (628/1998) 30 § som betonar att eleven har rätt att få tillräckligt stöd för lärande

och skolgång genast när behov uppstår. Vidare poängterar lagen (628/1998) att detta kan
innebära att undervisningen behöver arrangeras på ett särskilt sätt, till exempel för en elev
16

som redan har de kunskaper och färdigheter som motsvarar den grundläggande

utbildningens lärokurs. (Finlex, 1998.) De olika stödformerna ska alltså erbjudas de elever
som är i behov av dem, oberoende om stödet ges till följd av svårigheter eller i form av en
mer utmanande och stimulerande undervisning.

2.3.2 Särskilt begåvade elever i behov av stöd
Den sociala miljön kring det särskilt begåvade barnet består enligt Mönks & Ypenburg

(2009, s. 30) av tre viktiga komponenter som påverkar barnets utveckling, nämligen

familj, vänner och skola. Det är i samspelet mellan dessa tre faktorer som den särskilda
begåvningen kan utvecklas och ta sig uttryck i goda prestationer.

Wahlström (2019, s. 41–42) lyfter fram att särskilt begåvade barn, precis som alla andra

barn, har ett grundläggande behov av att tillhöra en grupp. De behöver få vara del av en

stödjande kamratgrupp, där de känner sig trygga, sedda och accepterade. Vidare
poängterar författaren att en särskilt begåvad elev som känner sig accepterad av andra

elever får ett stärkt självförtroende, vilket i sin tur leder till att skolan i allmänhet går bättre.
Persson (2015, s. 9) lyfter dock fram att särskilt begåvade elever på grund av sitt
annorlundaskap riskerar att bli socialt utsatta och alienerade. Detta kan enligt författaren

leda till att de döljer sin intellektuella förmåga för att passa in bland sina jämnåriga, vilket
kan få allvarliga negativa konsekvenser för barnets helhetsutveckling. Enligt Wahlström
(2019, s. 10) tenderar också en del särskilt begåvade barn att bli enstöringar som ägnar sig

åt sina egna intressen, medan kamrater mest ses som störningsmoment. Författaren
betonar att eleverna därför behöver få stöd både från skolan och hemmet för att utvecklas
till sociala individer, som kan fungera i grupp och se sina medmänniskor som värdefulla

resurser och tillgångar. Barn behöver även jämnåriga i sin omgivning för att kunna
utveckla sina sociala färdigheter (Mönks & Ypenburg, 2009, s. 27).

Skolan har en ytterst avgörande roll när det gäller stödjandet av de särskilt begåvade

elevernas utveckling (Wahlström, 2019, s. 111). Liljedahl (2017, s. 40) framhåller att den
problematik som uppstår ifall en särskilt begåvad elev inte får sina behov tillgodosedda är
17

liknande som hos en elev med inlärningssvårigheter, vilket är en orsak till att många

särskilt begåvade blir feldiagnostiserade. Motivationsbrist, koncentrationssvårigheter,

undvikandebeteende och sociala svårigheter återfinns hos båda elevkategorierna. Ogjorda
uppgifter och skolfrånvaro är andra beteenden som förekommer hos särskilt begåvade

elever som inte blir bemötta med stöd. Mönks & Ypenburg (2009, s. 79) lyfter även fram

de underpresterande särskilt begåvade eleverna, vilket har visat sig vara en relativt stor
grupp. Underpresterare är elever vars prestationer ligger långt under den nivå man kunde

förvänta sig med hänsyn till deras intelligens och kreativitet. Hos särskilt begåvade elever

är bristande motivation en av de vanligaste orsakerna till underprestation. Silverman
(2016, s. 32) betonar också att när särskilt begåvade elever inte ställs inför några

utmaningar vänjer de sig vid att klara skolan utan ansträngningar. Detta leder till att de
inte lär sig goda studievanor och studieteknik, vilket orsakar problem när de kommer upp
i högre årskurser och utbildningsstadier.

Hos särskilt begåvade elever är det även vanligt med asynkron utveckling, vilket innebär

att individens förmågor utvecklas i ojämn takt (Liljedahl, 2017, s. 59–61). Särskilt
begåvade elever har i allmänhet mycket avancerade kognitiva och mentala förmågor,

medan deras emotionella, sociala och psykomotoriska färdigheter ligger på genomsnittlig
nivå för barn i samma ålder. Liljedahl framhåller att detta ofta resulterar i att eleven har

svårt att förstå sig själv och upplever känslor av skam. Idsøe (2014, s. 137) skriver att en
del använder sina akademiska förmågor till att dölja sina svårigheter, medan andra har mer
påtagliga svårigheter som kan leda till svårigheter med att få kompisar. Därför är det

mycket viktigt att dessa elever erbjuds stöd och individuella anpassningar även på andra
områden än det akademiska.
En

liten

andel

av

eleverna

har

en

särskild

begåvning

kombinerad

med

inlärningssvårigheter, vilket kallas ”twice exceptional” (på svenska ”dubbelriktad
begåvning”).

Begåvningen

inlärningssvårigheter

eller

kan

med

vara

kombinerad

en

antingen

funktionsnedsättning

med

som

specifika

leder

till

inlärningssvårigheter. Det kan handla om exempelvis dyslexi, dyskalkyli, adhd, Aspergers

syndrom, auditiva perceptionsstörningar eller depression. (Silverman, 2016, s. 36–37.)
Schultz (2012, s. 119–120) framhåller att elever med dubbelriktad begåvning har behov

av tidiga och effektiva åtgärder för att deras svagheter ska kunna övergå till fördelar. De
18

åtgärder som sätts in behöver beakta både den särskilda begåvningen och
funktionsnedsättningen.

Idsøe (2014, 42) poängterar att skolan borde utgöra en differentierande lärmiljö som

stödjer varje elevs lärande och utveckling. En stödjande lärmiljö för särskilt begåvade

elever består enligt Idsøe av bland annat öppenhet, respekt och samarbete mellan
skolpersonal, elever och föräldrar. Särskilt begåvade barn är en enorm resurs för samhället

och ifall miljön runtomkring dem är stödjande och positiv kan de utveckla begåvningen

och använda den till viktiga samhällsinsatser (Wahlström. 2019, s. 6–7). Idsøe (2014, s.
15) betonar vidare att en särskild begåvning inte utvecklas av sig själv, utan den är
beroende av tid, insatser och framför allt stöd från omgivningen. Den grad av stöd och
handledning som individen får för att utveckla sina akademiska, emotionella och

psykosociala färdigheter avgör hur väl individens särskilt begåvade potential omformas
till goda prestationer och bedrifter.

2.3.3 Stödåtgärder och differentiering av undervisningen
Lärares största utmaning vid undervisning av särskilt begåvade elever handlar enligt

Renzulli (2016, s. 248) om att skapa möjligheter för eleven att prestera utifrån sin egen
potential. För att eleven ska kunna erhålla en adekvat undervisning är det avgörande att

läraren har kunskap om särskild begåvning, hur dessa elever kan identifieras och hurdant

stöd de är i behov av (Wahlström, 2019, s. 18). Idsøe (2014, s. 15) framhåller att det är
omöjligt att beskriva särskilt begåvade elever med en kort definition och därför är det

viktigt att lärare har kännedom om hur dessa elever lär sig och beter sig samt hur de skiljer
sig från andra elever. Vidare betonar Silverman (2016, s. 149, 272) att en tidig identifiering

är viktig för att eleven i ett så tidigt skede som möjligt ska kunna erbjudas stöd i enlighet
med den egna utvecklingspotentialen, vilket är avgörande för en optimal utveckling.

Särskilt begåvade elever är ingen homogen grupp elever och därför är det viktigt att beakta

deras olikheter och uppmärksamma varje elevs individuella behov i undervisningen (Tirri,
2019). Differentiering och flexibilitet är grunden för att särskilt begåvade elever ska
19

erhålla adekvat stöd och utvecklas till sin fulla potential (Idsøe, 2014, s. 36; Wahlström,

2019, s. 58). Vidare poängterar Idsøe (2014, s. 36) att eleverna blir mer motiverade, klarar
sig bättre i skolan samt utvecklar en mer positiv självbild och en större tilltro till den egna

förmågan ifall de erbjuds akademiska utmaningar som motsvarar deras förmåga. Enligt

Glgu 2014 (Utbildningsstyrelsen, 2014, s. 29) ska differentiering styra valet av arbetssätt
i undervisningen. Vidare innebär detta att de arbetssätt som används ska beakta elevernas

individuella behov, förutsättningar och utvecklingsnivåer. Idsøe (2014, s. 35) skriver att

differentiering handlar om att lärare på ett proaktivt sätt planerar och utvärderar lärostoff,
undervisningsmetoder och lärmiljöer utifrån elevernas individuella inlärningsförmåga och
inlärningsstil.

Vid planering av stödåtgärder och differentiering för särskilt begåvade elever finns det tre

grundläggande aspekter som alltid bör beaktas, nämligen brådmogenhet, intensitet och

komplexitet (Chan, 2015, s. 159; Idsøe, 2014, s. 36). Brådmogenhet innebär att särskilt
begåvade elever lär sig tidigare och snabbare än sina jämnåriga. Utmärkande är också en
stark motivation till att lära sig, i ett snabbt tempo. Intensitet har både en emotionell och

en kognitiv aspekt. Karakteristiskt för särskilt begåvade elever är att de har en intensiv

känslomässig lyhördhet och samtidigt uppvisar en sällsynt förmåga till koncentration och

uthållighet i fråga om ämnen eller uppgifter som intresserar dem. Komplexitet handlar om

att särskilt begåvade elever har en högre och mer abstrakt tankeförmåga än sina jämnåriga.
De gillar utmaningar som ligger över deras nuvarande prestationsnivå och klarar av att se
samband mellan olika koncept.

På grund av sin avancerade tankeförmåga och snabba inlärning är särskilt begåvade elever
i behov av lämpliga utmaningar i undervisningen för att bibehålla motivationen och

undvika uttråkning (Phillips & Lindsay, 2007, s. 63). Silverman (2016, s. 272) framhåller

att eleverna stimuleras av uppgifter som har en hög abstraktion och komplexitet –
uppgifter som ligger precis på gränsen för vad eleven behärskar. Uppgifternas

svårighetsgrad får dock inte överstiga elevens kunskapsnivå. En undervisning med
lämpliga utmaningar stimulerar särskilt begåvade elevers nyfikenhet och intresse för att

lära sig, medan en repetitiv undervisning med brist på utmaningar hämmar elevens lärande
och utveckling (Persson, 2010, s. 551–553; Silverman, 2016, s. 272).
20

Särskilt begåvade elever har en mycket snabb inlärningsförmåga och är därför i behov av

att jobba i sin egen takt (Silverman, 2016, s. 281). De behöver befrias från de flesta

drillövningar och i stället ges möjlighet att fördjupa sig i stoffet (Wahlström, 2019, s. 102–
103). Phillips och Lindsay (2007, s. 64–65) framhåller att särskilt begåvade elever ser
självständighet i studierna som en motiverande faktor, eftersom det ger en känsla av ansvar

samtidigt som det stimulerar lärandet och förebygger uttråkning. Många elever motiveras

också av att få samarbeta tillsammans med andra särskilt begåvade (Phillips och Lindsay,
2007, s. 64). Därför är flexibel gruppering en användbar metod vid differentiering för

särskilt begåvade elever (Robinson, Shore och Enersen, 2007, s. 123–126). Den går ut på

att eleverna grupperas på olika sätt, till exempel enligt ämne, kognitiv nivå, intresse eller
undervisningens mål. Elever från samma klass eller från olika klasser kan studera

tillsammans ett visst antal lektioner eller dagar per vecka, i eller utanför klassrummet
(Idsøe, 2014, s. 78). Fördelen med flexibel gruppering är att den ger möjlighet för kognitivt

likasinnade elever att stöda och lära av varandra, vilket ökar deras drivkraft att fortsätta
utvecklas (Idsøe, 2014, s. 46, Silverman, 2016, s. 280). Gruppsammansättningar som
möjliggör samarbete och interaktion mellan kognitivt jämlika elever kan dessutom främja
vänskapsrelationer dem emellan (Kreger Silverman, 2016, s. 280; Mönks & Ypenburg,

2009, s. 116). Likväl belyser Laine och Tirri (2016, s.158) i sin studie om hur lärare i
Finland tillgodoser särskilt begåvade elevers behov i undervisningen att flexibel
gruppering är en sällsynt stödåtgärd i Finland.

Robinson, Shore och Enersen (2007, s. 7–10) lyfter även fram samarbete med föräldrarna
som en viktig pedagogisk åtgärd vid undervisning av begåvade elever. Författarna
poängterar att detta är viktigt vid undervisning av alla barn, men speciellt med dessa elever

eftersom de behöver anpassningar som går utöver den ordinarie undervisningen.
Majoriteten av föräldrar till begåvade barn identifierar sitt barns begåvning och känner
även till vilka förmågor och intresseområdet barnet har. Därför kan föräldrar vara till stor

hjälp när man i skolan planerar individuella anpassningar och stödåtgärder åt eleven.

Vidare understryker Silverman (2016, s. 271) att det viktigaste man som lärare kan göra
för att på bästa sätt stödja en särskilt begåvad elevs lärande och utveckling är att fråga

eleven själv. Eleven vet bäst själv vad hen är intresserad av, vad hen behöver och vill lära
sig.

21

Differentiering genom acceleration, berikning och coachning
Liljedahl

(2017,

66–86)

lyfter

fram

en

internationellt

rekommenderad

och

forskningsbaserad undervisningsstrategi för särskilt begåvade elever, nämligen ABC som
står för acceleration, berikning och coachning. Tanken är att alla tre komponenter behöver
uppträda samtidigt, för att elevens kunskapsutveckling ska stimuleras. Metoden är

tillämpbar för alla åldersgrupper och det enda den kräver är skolpersonal som är villig att
samarbeta och tänka utanför boxen.

Acceleration handlar om att eleven får avancera i undervisningen i snabbare takt än
jämnåriga elever, vilket kan innebära att hen börjar skolan tidigare, hoppar över årskurser
eller accelererar i ett specifikt ämne (Liljedahl, 2017, 68–70). Chan (2015, s. 160) menar
att acceleration kan ses som en anpassning som huvudsakligen involverar
läroplansinnehållet. Mönks & Ypenburg (2009, s. 74) framhåller att särskilt begåvade
elever kan tillägna sig ett lärostoff eller ta sig igenom en lärobok på mycket kortare tid än

jämnåriga elever. På grund av sin snabba inlärningstakt är eleverna i behov av att studera

i egen takt med ett snabbt tempo, vilket kan ordnas genom att lärostoffet komprimeras

(Silverman, 2016, s. 281–282). I Glgu 2014 (Utbildningsstyrelsen, 2014, s. 37–38) betonas
att årskursintegrerade studier kan tillämpas för att exempelvis stödja särskilt begåvade

elever. Årskursintegrerade studier beskrivs som flexibla arrangemang som ger eleven
möjlighet till en individuell studiegång. Elevens eget studieprogram ska basera sig på

läroplanens studiehelheter, och utifrån det bestäms en egen timfördelning samt
individuella mål och innehåll för eleven.

Idsøe (2014, s. 41) hänvisar till flera studier där acceleration visat sig ha stor inverkan på
elevens prestation i skolan. Enligt studierna presterar de elever som accelererat inte enbart

på samma nivå utan på en betydligt högre nivå än sina äldre klasskamrater. Acceleration
har dock kritiserats för att ha en negativ inverkan på elevens sociala och emotionella
utveckling (Liljedahl, 2017, s. 78). Som negativa faktorer nämns bland annat svårigheter

med att utveckla nära relationer eftersom de andra eleverna är äldre, och hög risk för
utanförskap på grund av stora fysiska och emotionella skillnader mellan eleverna.

Silverman (2016, s. 113–114, 283–284) menar dock att kritiken enbart bygger på myter.
Hon hänvisar till flera studier som visat att acceleration som sker på ett genomtänkt och
22

optimalt sätt enbart främjar särskilt begåvade elevers kognitiva, sociala och emotionella

utveckling. För att accelerationen ska ha positiva effekter är det dock viktigt att ha i åtanke

hela elevens personlighet, mognad och utveckling, och med hänsyn till dessa faktorer fatta
genomtänkta beslut (Liljedahl, 2017, s. 68). I sin studie om hur lärare tillgodoser särskilt
begåvade elevers behov i undervisningen kommer Laine och Tirri (2016, s. 158) fram till
att acceleration är en sparsamt förekommande stödåtgärd i finländska skolor.

Berikning innebär att innehållet i läroplanen breddas, fördjupas eller kompletteras med
nya ämnesområden, vilket erbjuder eleven en rikare och mer varierande undervisning

(Chan, 2015, s. 160). Det handlar enligt Liljedahl (2017, s. 79) om att göra lärandet
intressant och meningsfullt för eleven. På grund av sin höga kognitiva förmåga har särskilt

begåvade elever andra behov än sina jämnåriga, vilka måste tillgodoses för att eleverna

ska utvecklas optimalt (Silverman, 2016, s. 280–281). Därför bör eleverna få skippa de

flesta grundläggande drillövningarna och i stället ges mer tid för fördjupande studier,
vilket kan ske genom berikning. Liljedahl (2017, s. 79) skriver att man utgår från elevens
intressen, men erbjuder även stimuli för nya intresseområden. Ofta handlar det också om

att besvara elevens frågor om varför de ska lära sig en viss sak och när de väl vet det
behöver de ges tid för att göra en ordentlig djupdykning i ämnet. Enligt Idsøe (2014, s. 40)
är berikning av läroplanen den mest använda formen av differentiering för särskilt
begåvade elever. I sin studie om hur lärare i Finland tillgodoser särskilt begåvade elevers
behov i undervisningen kommer Laine och Tirri (2016, s. 157) fram till att den mest

använda stödåtgärden är anpassade uppgifter och lärmaterial, vilken kan likställas med
berikning.

Coachning syftar enligt Liljedahl (2017, s. 79–84) på att eleven får stöd för sitt lärande av
en kunnig, vuxen mentor. Det kan handla om en lärare, professionell aktör eller annan

vuxen som helst ska vara professionell inom, eller ha stort intresse för, det område som
intresserar eleven. Författaren betonar att det bästa är ifall mentorn är en lärare, eftersom

de är bekanta med skolsystemet. Mentorns uppgift är att hjälpa till med elevens skolgång
och välmående, föra fram elevens intressen i dialog med samtliga inblandade, samt se till
att elevens behov tillgodoses.

23

2.4 Särskilt begåvade elevers upplevelser av skolan
Det finns relativt lite forskning som har undersökt särskilt begåvade elevers skolgång ur

elevernas eget perspektiv. De få studier som gjorts kring särskilt begåvade elevers

upplevelser av skolan tyder dock huvudsakligen på negativa upplevelser, bland annat till

följd av bristfällig undervisning för dessa elever (Coleman, Micko & Cross, 2015; Jaskari
& Karvonen, 2014; Laine, 2012; Persson, 2010). Ett av de största problemen som nämns

är brist på utmaningar i undervisningen, vilket leder till en känsla av uttråkning (Jaskari
& Karvonen, 2014; Laine, 2012; Persson, 2010). Grunden till denna problematik ligger
bland annat i att uppgifterna är för lätta, stoffet för ytligt och undervisningstempot för

långsamt. Peine och Coleman (2010) framhåller också att skolan utgår från normen och
därmed blir väntande i undervisningen en utmaning för särskilt begåvade elever. Dessa

elever uppfattar och lär sig nytt stoff mycket snabbt, vilket leder till att de ofta måste sitta
och vänta på att resten av eleverna ska förstå. Vidare framhåller författarna att
skolsystemet bygger på repetition, vilket upplevs som mycket enformigt av de elever som

genast förstår stoffet. En av de få studier på ämnet som utförts i Finland är en Pro gradu
avhandling av Jaskari och Karvonen (2014). Den visade att de särskilt begåvade eleverna
trivdes i skolan, men de upplevde trots allt undervisningen som ointressant, händelsefattig
och oduglig.

Tidigare studier indikerar också att särskilt begåvade elever upplever sociala relationer i

skolan som en utmaning (Persson, 2010; Peterson & Ray, 2006; Peterson, Duncan &
Canady, 2009). Bland utmaningarna nämns svårigheter med att passa in bland
klasskamraterna, känslor av att vara annorlunda samt problem med att knyta kontakter när
de sociala färdigheterna är bristfälliga. Faktorer som kan kopplas till personligheten,

såsom blyghet, självmedvetenhet och en överkritisk karaktär, nämns också som hinder för
sociala relationer. Liknande erfarenheter avspeglas i en studie av Coleman och Cross
(2014), där majoriteten av de 15 informanterna upplevde sin särskilda begåvning som ett

socialt handikapp. Vidare belyser en studie av Berlin (2009) de nackdelar som särskilt

begåvade elever upplever med att bli försedda med etiketten särskilt begåvad
Etiketteringen leder ofta till att lärare och andra vuxna har mycket höga förväntningar på

elevens prestationer. Detta leder i sin tur till att eleven förväntas göra mer läxor och
24

skolarbeten än sina klasskamrater. Vidare lyfts fram att etiketteringen leder till
stereotypier som utgör hinder både för möjlighet till stöd och för sociala relationer.

Persson (2010) framhåller även att många särskilt begåvade elever upplever mobbning i
skolan. Dessa elever besitter vanligen mer kunskap än sina klasskamrater, vilket de blir
retade för. Vidare är särskilt begåvade elever ofta annorlunda i jämförelse med sina

klasskamrater och därför blir de utstötta. Peterson och Ray (2006) lyfter fram
annorlundaskap som den största orsaken till att särskilt begåvade elever blir utsatta för
mobbning. Det som ofta skiljer dessa elever från andra är utstickande akademisk förmåga,

hög motivation och avvikande socialt beteende. För att bli av med mobbningen utvecklar
eleverna strategier för att passa in bland sina klasskompisar och därmed undvika att dra

till sig uppmärksamhet. Enligt Persson (2010) är det också vanligt att särskilt begåvade

elever upplever negativa attityder från lärare. Eleverna känner att de är en belastning eller

ett hot mot läraren och utsätts ofta för bestraffningar, hot och trakasserier. Wahlström
(2019, s. 43) framhåller också att forskning visar att elever och lärare i vissa fall gaddar
ihop sig mot den särskilt begåvade eleven.

Ytterligare en problematik som tidigare forskning belyser gällande särskilt begåvade

elevers upplevelser av skolan är bristen på stöd. Enligt Perssons studie (2010) upplevde
92 % av de särskilt begåvade informanterna den grundläggande utbildningen som negativ.

Skolan upplevdes som en fientlig miljö, där man inte blev bemött med förståelse och stöd

för sitt lärande. Liknande resultat rapporteras av Laine (2012), som undersökt Mensa
Finland-medlemmars upplevelser av stöd i grundskolan, samt deras önskemål gällande

stöd från skolans och lärares håll. Enligt studien upplevde informanterna att stöd för

särskilt begåvade elever är mycket bristfälligt och ges främst i form av berikning. Många
önskemål gällande stöd framfördes, där de vanligaste var mer berikande undervisning,
stöd och uppmuntran från läraren, samt specifikt stöd för självutmaning och utveckling av
inlärningsfärdigheter. Utöver detta framkom önskemål om flexibel gruppering,
acceleration och ändringar i skolsystemet.

Studier visar att särskilt begåvade elevers upplevelser av skolan är annorlunda när eleverna
är placerade i specialskolor eller inom program för särskilt begåvade (Cross, Stewart &
Coleman, 2003; Eddles-Hirsch, Vialle, Roger & McCormick, 2010). När skolan är
25

förberedd på, och har kapacitet till, att bemöta dessa elever och deras behov blir
upplevelsen av skolan positiv. Negativa upplevelser och känslor, såsom uttråkning,
annorlundaskap och utanförskap byts ut mot känslor av acceptans och förståelse samt till

upplevelser av en utmanande, meningsfull och motiverande undervisning. Föreliggande
studie fokuserar dock på upplevelser bland särskilt begåvade elever som är inkluderade i
ordinarie grundläggande utbildning.

26

3 Metod och genomförande
I det här kapitlet presenteras inledningsvis avhandlingens syfte och sedan redogörs för
val av studiens metod och forskningsansats. Därefter följer en beskrivning av studiens
datainsamlingsmetod, informanter och genomförande, samt av den analysmetod som
använts. Slutligen diskuteras studiens validitet, reliabilitet och etik.

3.1 Syfte
Det övergripande syftet med denna avhandling är att undersöka vilka upplevelser
finlandssvenska särskilt begåvade elever har av sin skolgång, med fokus på elevernas
upplevelser av a) sig själva, b) bemötande och c) stöd.

Med utgångspunkt i syftet har ett kvalitativt tillvägagångsätt och narrativ forskningsansats
valts. Datainsamlingen har skett genom kvalitativa intervjuer med åtta särskilt begåvade

elever. Undersökningens datainsamling, genomförande och analysmetod beskrivs
närmare i de kommande kapitlen.

3.2 Kvalitativ forskning
Nyberg och Tidström (2012, s. 116–117) poängterar att undersökningens ansats och metod
ska väljas med utgångspunkt i det forskningsproblem man valt och de frågeställningar
man vill besvara. När forskningsproblemet är formulerat har forskaren möjlighet att

klarlägga problemet ur antingen ett kvantitativt eller kvalitativt perspektiv (Olsson &
Sörensen, 2011, s. 18). Vilket perspektiv som ska tillämpas bör väljas utifrån vad

forskaren vill få kunskap om. Denscombe (2012, s. 21) framhåller att ingen
forskningsstrategi är generellt sett bättre än någon annan, utan problemområdet och

frågeställningarna avgör vilket perspektiv och tillvägagångssätt som lämpar sig bäst för
just den aktuella forskningen.

Kvalitativa och kvantitativa ansatser skiljer sig åt vad gäller typen av frågor som ställs,
variabler som mäts och svar som förväntas (Nyberg & Tidström, 2012, s. 122). Den
27

kvalitativa forskningen beskriver kvaliteten, det vill säga karaktären eller innebörden, hos

ett specifikt fenomen (Eneroth, 2015, s. 4). Det handlar alltså om att tolka och förstå olika
företeelser, och syftet är ofta att utifrån ett visst fenomen undersöka människors

uppfattningar, upplevelser och avsikter. (Nyberg & Tidström, 2012, s. 125.) Enligt Olsson
och Sörensen (2011, s. 18) kännetecknas kvalitativa undersökningar av att de är flexibla

och successivt framväxande. Frågeställningarna fördjupas efterhand och fenomenet
upptäcks och klargörs i takt med att forskningen framskrider. Till skillnad från den
kvantitativa forskningen, vilken fokuserar på siffror och mängder, försöker den kvalitativa

forskningen erhålla data i form av beskrivande ord och satser (Nyberg & Tidström, 2012,
s. 122).

Denscombe (2012, s. 398) lyfter fram att de beskrivningar och tolkningar som kvalitativa
forskningar framställer är starkt förankrade i verkligheten. Informanterna är vanligtvis få

och det insamlade materialet beskriver fenomenet på ett detaljerat och djupgående sätt.

Detta beskrivande och verklighetsförankrade tillvägagångssätt medför dock att resultaten
från kvalitativa studier är svåra att generalisera. Vidare betonar Denscombe (2012, s. 398–

399) att den kvalitativa analysen bygger på forskarens egna tolkningar. Forskaren är alltså
mycket mer subjektiv än i en kvantitativ forskning och därmed accepterar den kvalitativa
forskningen att olika forskare kan komma fram till olika slutsatser, trots att de använder
samma metoder.

Eftersom syftet med denna studie är att undersöka vilka upplevelser finlandssvenska

särskilt begåvade elever har av sin skolgång, är studien kvalitativ. Det centrala är alltså att

få fram de särskilt begåvade elevernas subjektiva upplevelser av och tankar kring sin

skolgång. Johansson (2007, s. 27) skriver att narrativ ansats lämpar sig för studier som vill
undersöka människors subjektiva tolkningar av sig själva och sin sociala värld, och därför
har den ansatsen valts för ifrågavarande studie.

3.3 Narrativ forskningsansats
Den narrativa forskningen, även kallad berättelseforskning, har växt fram som ett

tvärvetenskapligt forskningsområde sedan mitten av 1980-talet (Johansson, 2007, s. 17.)
28

Heikkinen (2018, s. 172) beskriver narrativ forskning som ett forskningsområde där man

fokuserar på berättelser och berättande som ett sätt att konstruera och förmedla kunskap.
Begreppet narrativ betyder just berättelse eller berättande, och den används främst i fråga
om texter som skildrar kronologiska händelser i ett verkligt eller påhittat förlopp

(Nationalencyklopedin, u.å.). Enligt Johansson (2007, s. 41) härstammar ordet narrativ
från latinets gnarus som betyder att veta, vara bekant med eller kunnig i, och narro som

betyder att berätta eller skildra. Narrativ forskning handlar således om både en skildring
av händelser och konstruktion av kunskap.

Heikkinen (2018, s. 176) lyfter fram fyra olika betydelser av begreppet narrativ forskning.

För det första kan begreppet syfta på en forskningsansats som grundar sig på en
konstruktivistisk kunskapssyn. Detta innebär att kunskap ses som något subjektivt och

personligt. Individens uppfattningar om sig själv och omvärlden bygger på tidigare
kunskaper och erfarenheter, och utvecklas och omformas i takt med att nya erfarenheter

uppstår. För det andra kan begreppet användas för att beskriva det material som används

i en forskning. Materialet kan vara antingen i skriftlig eller muntlig form. För det tredje
kan narrativ forskning syfta på den metod som används för att analysera datamaterialet

och rapportera resultaten. Slutligen lyfter författaren fram begreppets praktiska betydelse,

nämligen att använda narrativ som ett professionellt verktyg. (Heikkinen, 2018, s. 176–
183.) I den här avhandlingen har de tre första betydelserna som Heikkinen lyfter fram
tillämpats. Med utgångspunkt i avhandlingen syfte har särskilt begåvade elevers

subjektiva upplevelser av sin skolgång undersökts. Genom kvalitativa intervjuer har
material i form av muntliga berättelser samlats in. Dessa har analyserats med hjälp av
narrativ analys och slutligen resulterat i livsberättelser, vilka presenteras i resultatkapitlet.
Narratologen Richardson (refererad i Johansson, 2007, s. 124–125) definierar en berättelse

med hjälp av fyra grundläggande synsätt. Det första och mest centrala synsättet är det

temporala, vilket innebär att berättelsen skildrar händelser i en kronologisk tidsordning.
Det andra synsättet är det kausala, vilket innebär att berättelsens olika händelser på något

sätt ska vara kopplade till varandra. Enligt det tredje, minimala synsättet är varje uttalande

om en händelse ett narrativ eftersom det sammanlänkar händelser i en kronologisk
29

ordning. Det sista, transaktionella synsättet menar att narrativ enbart är ett sätt att läsa
texter och alltså inte ett särdrag i själva texten.

Kvale och Brinkmann (2009, s. 324) framhåller att människors tendens att berätta historier

om sina liv och upplevelser tas tillvara inom den narrativa forskningen. Centrala delar av

människors liv och upplevelser är av historiskt slag och genom narrativa uttryck kan dessa
viktiga delar belysas. Vidare skriver Johansson (2007, s. 22–23) att berättelser hjälper

människor att begripa sig på omvärlden och sig själva, samtidigt som de skapar
möjligheter att förstå andra människor och deras upplevelser.

3.4 Val av informanter
Enligt Kvale och Brinkmann (2009, s. 181) lämpar sig olika personer för olika typer av

intervjuer och därför ska valet av informanter alltid ske med hänsyn till undersökningens
syfte. Denscombe (2012, s. 251) poängterar också att urvalet av informanter sällan sker
slumpmässigt, utan med utgångspunkt i särskilda kriterier för att passa undersökningens

syfte. Syftet med denna studie är att undersöka vilka upplevelser finlandssvenska särskilt
begåvade elevers har av sin skolgång och därmed var elever från just den kategorin

lämpliga informanter. Dessutom ställdes ytterligare ett kriterium upp, nämligen att
informanterna skulle vara i åldern 11–14 år. Anledningen till att detta kriterium

formulerades var för det första forskarens intresse att undersöka hur läget ser ut i skolorna

just nu efter att Glgu 2014 tagits i bruk, för det andra att forskaren ville ha en viss
homogenitet i informanternas ålder och hade lättast att nå särskilt begåvade barn i denna
ålderskategori, och för det tredje att barn i denna ålder ansågs vara lämpliga för intervju.

På grund av forskarens intresse att ha en spridning i kön, inkluderas en informant utanför
ålderskriteriet.

Nyberg & Tidström (2012, s. 120) poängterar att det inte finns något absolut svar på hur

många informanter som bör ingå i en empirisk studie. Antalet bestäms av vilken typ av

undersökning det handlar om och vilka metoder man använder. I den här undersökningen
deltog åtta informanter. Antalet informanter valdes med utgångspunkt i att informanterna
30

i en narrativ studie bör vara få (Chase, 2005, s. 649), men samtidigt med hänsyn till att ett
större urval ger större möjlighet till att dra tillförlitliga slutsatser (Kvale & Brinkmann,

2009, s. 129). Urvalet består av sex pojkar och två flickor, och de representerar flera olika
kommuner i Svenskfinland.

Kvale & Brinkmann (2009, s. 79) framhåller att planeringen av en kvalitativ studie bör
inledas med att informanterna får information om studiens syfte och genomförande, samt

ger sitt samtycke till att delta. I denna studie gick den första kontakten till informanterna
via deras vårdnadshavare. Kontakten till vårdnadshavarna skedde via två kontaktpersoner
på Åbo Akademi, som på olika sätt har kopplingar till särskilt begåvade elever. Vissa

vårdnadshavare kontaktades direkt via e-post, medan en del fick information om studien
på en sluten Facebookgrupp. Ett informationsbrev riktat till både informanterna och deras
vårdnadshavare skickades via kontaktpersonerna till vårdnadshavarna. Informationsbrevet

innehöll information om forskaren, om studiens syfte, genomförande och sekretess, samt
om samtycke till att delta i studien (se bilaga 1). Eftersom alla informanter var
minderåriga, krävdes också godkännande av vårdnadshavarna (Olsson & Sörensen, 2011,

s. 84). Meddelande om samtycke skickades via e-post direkt till forskaren och därmed
upprättades den första kontakten mellan forskaren och informanterna. Åtta informanter
valde att delta i studien.

Informanterna kontaktades igen när det var dags att bestämma tidpunkt för intervju.

Tanken var att intervjuerna (med undantag av två) skulle genomföras ansikte mot ansikte
på informanternas skolor, men på grund av Covid-19 genomfördes alla intervjuer via
Skype eller Zoom. I början av intervjuerna meddelades informanterna än en gång om

studiens syfte och konfidentialitet. Deltagarna informerades också om att de när som helst
kunde avbryta sitt deltagande eller låta bli att svara på en fråga, vilket Kvale och

Brinkmann (2009, s. 87) framhåller som viktigt. Alla intervjuer spelades in och detta höjer

enligt Denscombe (2018, s. 285) forskningens kvalitet, eftersom det möjliggör fullständig
dokumentation av vad som sägs i intervjun. Intervjuerna avslutades med att informanterna
tackades för att de deltagit i studien.

31

3.5 Intervju som datainsamlingsmetod
Enligt Hänninen (2018, s. 164) är textanalys, observation och intervju de

datainsamlingsmetoder som oftast används inom narrativ forskning, och bland dem är
intervju den vanligaste. Denscombe (2012, s. 232) framhåller att intervju som

datainsamlingsmetod är ändamålsenlig vid forskning som berör komplexa fenomen som

behöver utforskas på djupet. Denna metod lämpar sig väl när forskaren vill få insikt i
fenomen som berör känsliga frågor och människors åsikter, uppfattningar, känslor och

erfarenheter. Forskningsintervjun kännetecknas av en interaktion mellan forskaren och
den intervjuade, där ord och synpunkter utbyts och kunskap konstrueras (Kvale &
Brinkmann, 2009, s. 47). Parterna agerar i relation till varandra och detta förhållande

kännetecknas av ömsesidig förståelse och påverkan. Trots interaktionen och den

ömsesidiga förståelsen betonar Kvale och Brinkmann (2009, s. 48–49) att en
forskningsintervju inte är det samma som ett vardagligt samtal, där dialogen är öppen och
jämlik. Intervjun kännetecknas av en tydlig maktasymmetri – intervjuaren och

informanten har sina givna roller och intervjuaren är den som innehar makten. Vidare

framhåller författarna att intervjuaren bör vara medveten om denna asymmetri och hur den
kan påverka interaktionen för att kvaliteten på studien ska bli den bästa möjliga.

Kvale och Brinkmann (2009, s. 118) betonar att det första steget i en intervjuprocess är att
klargöra ett tydligt syfte och problemområde. Efter det kan planeringen av intervjun

påbörjas, vilket sker med hänsyn till studiens syfte, den valda ansatsen och etiska aspekter.
Johansson (2007, s. 245–247) och Denscombe (2012, s. 233–235) framhåller att en
forskningsintervju kan utformas på flera olika sätt, beroende på dess struktur. Intervjun

kan vara strukturerad, semistrukturerad eller ostrukturerad. En strukturerad intervju utgår
från färdigformulerade frågor, vilka styr intervjun och begränsar möjligheten till att ställa

följdfrågor och utveckla informantens svar. Semi- och ostrukturerade intervjuer i sin tur
erbjuder en större möjlighet för informanten att använda egna ord och utveckla sina svar.

Enligt Dalen (2015, s. 34–35) är semistrukturerad intervju den vanligaste typen av

intervju. Där utgår forskaren från en intervjuguide med färdiga ämnen och frågor som ska
diskuteras under intervjun, men är samtidigt flexibel gällande frågornas ordningsföljd.
32

Intervjuaren har även möjlighet att ställa följdfrågor och låta den intervjuade fritt utveckla

sina synpunkter (Denscombe, 2012, s. 235). Bold (2012, s. 102–103) poängterar att den
semistrukturerade intervjun ger båda parterna utrymme och möjlighet att följa intresset för
fenomenet så länge studiens ursprungliga syfte och fokus hålls i åtanke. I takt med att

intervjun fortskrider fattar intervjuaren nya beslut om intervjuns innehåll och natur, vilket
innebär att en inledande analys sker redan i intervjusituationen.

Eftersom syftet med denna avhandling är att undersöka informanternas upplevelser av sin

skolgång har semistrukturerade intervjuer använts som datainsamlingsmetod. Det
semistrukturerade tillvägagångssätt valdes för att garantera att allt det som skulle

undersökas behandlades, samtidigt som det lämnade utrymme för följdfrågor och fritt
berättande från informantens sida. En intervjuguide med specifika frågor och eventuella

följdfrågor användes vid genomförandet av intervjuerna. För att garantera att alla frågor
inkluderades i alla intervjuer följdes strukturen i intervjuguiden, men ibland ställdes
följdfrågor för att klargöra eller utvidga informanternas berättelse.

Kvale och Brinkmann (2009, s. 169–171) framhåller att den narrativa intervjun fokuserar
på de historier som informanterna berättar, och alldeles speciellt på intrigen och strukturen

i dem. Historierna kan antingen uppstå spontant under intervjun eller framkallas av
intervjuaren. Eftersom den narrativa intervjun koncentrerar sig på informantens historia

är intervjufrågorna vanligtvis öppna och ofta inleds de med orden ”Kan du berätta?”
(Kvale & Brinkmann, 2009, s. 171). Detta ger utrymme för informanten att fritt berätta

sina upplevelser, medan intervjuarens roll blir att lyssna utan att avbryta och ställa nya

frågor för att hjälpa informanten vidare i berättelsen. Precis som Kvale och Brinkmann
föreslår var många intervjufrågor i den här studien av typen ”Kan du berätta?” (se bilaga

2). Övriga frågor i intervjuguiden och följdfrågor användes för att hjälpa informanterna
vidare i sina berättelser.

Narrativa intervjuer kan enligt Kvale och Brinkmann (2009, s. 171) och Chase (2005, s.

652–653) tjäna många olika syften, av vilka tre presenteras. För det första kan en narrativ

hänvisa till en specifik händelse eller karaktär som är viktig för berättaren, och som leder
till en kort berättelse (short story). För det andra kan narrativen koncentrera sig på hela,

eller delar av, informantens livshistoria sedd ur dennes perspektiv, vilket kallas för en
33

livshistoria eller livsberättelse (life history). För det tredje lyfter författarna fram den

muntliga berättelsen (oral history), vilken fokuserar på vilken betydelse historiska
samhälleliga händelser haft på individen. I föreliggande studie har den narrativa intervjun

använts för att skapa livsberättelser, vilka beskriver åtta särskilt begåvade elevers olika
upplevelser av skolan.

3.6 Analys och bearbetning av data
När alla intervjuer var gjorda påbörjades arbetet med att transkribera dem. Att transkribera
innebär att ändra från en form till en annan, och i detta fall handlade det om att omvandla
intervju från tal till skrift (Kvale & Brinkmann, 2009, s. 194). Denscombe (2012, s. 260)

poängterar att transkriberingen bör ses som en central del av varje intervjuforskning.
Enligt Kvale och Brinkmann (2009, s. 197) finns det ingen allmängiltig regel för hur

utskriften exakt ska ske, utan det viktiga är att forskaren redogör för hur hen har gjort. Vid

transkriberingen för denna studie skrevs intervjuerna ner ordagrant. Pauser och andra

utfyllnader märktes också ut i materialet, eftersom Denscombe (2012, s. 261) poängterar
att sådant kan ge uttalandet en rikare innebörd.

Nästa steg i forskningsprocessen, efter att transkriberingen gjorts, är att analysera
datamaterialet. Nyberg och Tidström (2012, s. 135–136) framhåller att det finns många
olika metoder för analys av kvalitativt material. Eftersom denna studie har en narrativ

forskningsansats har narrativ analys använts. Den narrativa analysen fokuserar på de

historier som berättats under intervjun och utarbetar deras struktur och kronologi (Kvale
& Brinkmann, 2009, s. 240). Berättelser skapas alltså utifrån innehållet i intervjuerna.

Ibland uppkommer berättelsen spontant under intervjun, medan forskaren i andra fall
konstruerar en koherent berättelse från olika delar av intervjun. Ett tredje alternativ som

Kvale och Brinkmann (2009, s. 240) lyfter fram är att analysen kan resultera i en berättelse
som sammanlänkar historier från flera olika intervjupersoner.

Hänninen (2018, s. 162) framhåller att en narrativ analys alltid bör inledas med en öppen
läsning av datamaterialet. På det sättet är forskaren i dialog med materialet och blir bekant
34

med innehållet. Vid den andra omgångens läsning är läsningen mer detaljerad och

forskaren blir observant på nyanser och avvikelser i berättelsen. I denna studie inleddes
den narrativa analysen i enlighet med vad Hänninen (2018) föreslår och materialet lästes
igenom flera gånger.

Denscombe (2018, s. 411–412) listar några kriterier som en narrativ analys förväntas

uppfylla. För det första bör berättelsen alltid ha ett specifikt syfte. För det andra förväntas
berättelsen ha en handling som sammanlänkar förflutna händelser med händelser i nutid.
För det tredje ska en narrativ alltid involvera människor, vilket medför att temat som

undersöks ska ha en koppling till människor och deras känslor, tankar eller interaktioner.

I denna avhandling uppfylls alla dessa kriterier. Vidare framhåller Denscombe att en

narrativ analys kan ske antingen utifrån hur berättelsen konstruerar den sociala världen
eller individens personliga värld. I denna avhandling har det senare perspektivet använts.

Författaren förklarar att denna aspekt av narrativ analys fokuserar på hur människor tolkar

och beskriver sig själva och förhållanden i deras tillvaro. Analysens funktion är därmed
att avslöja hur informanten konstruerar och tolkar sin personliga och sociala värld. I denna
avhandling är det särskilt begåvade elevers värld, beträffande deras upplevelser av skolan,
som synliggörs genom den narrativa analysen.

I den här studien resulterade den narrativa analysen i fem berättelser. Åtta intervjuer slogs

därmed ihop till fem narrativ. De två första berättelserna är baserade på en särskilt begåvad

elevs intervju var. De tre resterande berättelserna är däremot sammanställda av två särskilt
begåvade elevers intervjuer var, eftersom dessa elever haft så liknande svar. Att slå ihop
berättelser gjordes alltså för att undvika upprepningar och därmed ge läsaren en mer
överskådlig bild av elevernas upplevelser. Berättelserna återfinns i kapitel 4.1–4.5.

Utöver den narrativa analysen, gjordes också en analys av narrativen. Analys av narrativ

innebär att de berättelser som skapats analyseras (Heikkinen, 2018, s. 183). Johansson
(2007, s. 288) lyfter fram en modell med fyra olika tillvägagångssätt för analys av
berättelser utifrån ett narrativt perspektiv. Modellen innehåller två centrala dimensioner:

helhet kontra del och innehåll kontra form. Genom att dessa komponenter kombineras på
olika sätt bildas fyra olika analysformer. De två första tillvägagångssätten är
35

helhetsperspektiv med fokus på innehåll och helhetsperspektiv med fokus på form, medan
de två andra är delperspektiv med fokus på innehåll och delperspektiv med fokus på form.

I denna studie har narrativen analyserats utifrån delperspektiv med fokus på innehåll,
vilket innebär att fokus lagts på innehållet i vissa specifika delar av berättelsen (Johansson,
2007, s. 289). Vidare förklarar författaren att denna analysmetod inleds med att kategorier

definieras och sedan lyfts vissa stycken och yttranden ur berättelserna och samlas inom
dessa kategorier. I denna studie innebär detta mer specifikt att forskaren i berättelserna har

tagit fasta på det som är mest relevant med hänsyn till studiens syfte, och utifrån det sökt
mönster och skapat kategorier. Efter den andra genomläsningen av datamaterialet

formulerades kategorier utgående från de mönster som hittats i berättelserna. Sedan lästes
datamaterialet ytterligare några gånger och meningsbärande ord och meningar plockades

ut ur berättelserna och samlades inom kategorierna. Kategorinamnen omformulerades

senare för att bättre beskriva det centrala i de olika kategorierna. Analys av narrativen
återfinns i kapitel 5, där kategorierna synliggörs med hjälp av underrubriker.

3.7 Tillförlitlighet, trovärdighet och etik
Nyberg och Tidström (2012, s. 49) poängterar att studerande och forskare har ett juridiskt
och etiskt ansvar för att den forskning de bedriver och framställer är av hög kvalitet och

följer god vetenskaplig kutym. Vidare hänvisar Nyberg och Tidström (2012, s. 52) till

Finlands Akademi och skriver att en forskning med god vetenskaplig praxis är tillförlitlig,

trovärdig och etiskt godtagbar. Kvale och Brinkmann (2009, s. 262–263) poängterar att
det traditionella begreppet för tillförlitlighet inom forskning är reliabilitet, medan validitet

används synonymt med trovärdighet. Inom den kvalitativa forskningen föredrar dock
många forskare de mer vardagsspråkliga termerna tillförlitlighet och trovärdighet, med

motiveringen att de är mer anpassade för den kvalitativa forskningens karaktär. Av den
anledningen har begreppen tillförlitlighet och trovärdighet använts i denna avhandling.

Nedan definieras begreppen tillförlitlighet, trovärdighet och etik, och därtill motiveras hur
dessa aspekter beaktats i studien.

36

Tillförlitlighet handlar om hur pålitlig en studie är, det vill säga om resultatet blir det
samma vid upprepade mätningar och oberoende av forskare (Denscombe, 2012, s. 381).

När det gäller intervjustudier handlar tillförlitlighet om huruvida informanterna ändrar
sina svar under en intervju eller ger olika svar till olika intervjuare (Kvale & Brinkmann,
2009, s. 263). Denscombe (2012, s. 381) poängterar att det är svårt att påvisa hög

tillförlitlighet i en kvalitativ forskning, med tanke på att kvalitativa forskningar ofta är
mycket kontextbundna och forskaren har en subjektiv roll. Likväl framhåller författaren

att det är möjligt att bedöma tillförlitlighet även i en kvalitativ forskning, och det
förutsätter att forskaren noggrant dokumenterar och redogör för alla delar i

forskningsprocessen. Andra forskare ska kunna se och bedöma om undersökningen

bygger på godtagna procedurer och välgrundade beslut (Denscombe, 2012, s. 381). Kvale
och Brinkmann (2009, s. 263–264) betonar också att tillförlitligheten i en intervjustudie

kan bedömas utifrån frågetyperna, eftersom ledande frågor kan påverka informanternas

svar. Slutligen poängterar författarna att en för stark betoning på tillförlitlighet kan
motverka den kreativitet och flexibilitet som ofta eftersträvas i kvalitativa studier.

I denna avhandling har hög tillförlitlighet garanterats genom att studien gjorts så exakt och
omsorgsfullt som möjligt. Hela forskningsprocessen, allt från val av informanter till

metod, analys och resultat, är noggrant genomtänkt och dokumenterad. De val som gjorts
har beskrivits och motiverats, både i metodkapitlet och i metoddiskussionen.

Intervjufrågorna formulerades så öppna som möjligt, för att informanterna skulle kunna

berätta fritt och inte bli styrda av frågorna. För att på ett tillförlitligt sätt kunna analysera
resultaten spelades intervjuerna in och transkriberades.

Trovärdighet i sin tur handlar om undersökningens giltighet, det vill säga om den
verkligen mäter vad den är avsedd att mäta (Kvale & Brinkmann, 2009, s. 264). Kvale och
Brinkmann (2009, s. 267) framhåller att trovärdigheten ska genomsyra hela

forskningsprocessen, allt från avgränsning av tema till rapportering av resultat. Det
handlar om att forskarens antaganden och beslut ska vara logiska, relevanta för
sammanhanget och väl underbyggda. Denscombe (2012, s. 380) poängterar att även
trovärdigheten är en utmaning i kvalitativa studier. Han framhåller emellertid några

åtgärder som kan bidra till att forskningen ger intryck av att vara godtagbart exakt och
trovärdig. En av de metoder Denscombe (2012, s. 380) lyfter fram är användning av
37

kontrasterande informationskällor. Det innebär att resultatens trovärdighet kontrolleras
genom att data jämförs med andra informanters svar eller med tidigare studiers resultat.

Ett annat sätt att stärka trovärdigheten i en kvalitativ studie är att kontrollera

forskareffekten, vilken betyder intervjuarens påverkan på informantens svar. (Kvale &
Brinkmann, 2009, s. 268). Patel och Davidson (2011, s. 108–109) betonar ytterligare att

citat från informanternas svar och en utförlig beskrivning av forskningens genomförande
stärker trovärdigheten i en kvalitativ studie.

I denna avhandling har hög trovärdighet säkerställts genom att studiens resultat svarar på
avhandlingens syfte och svaren har inte modifierats. En del modifieringar av
ursprungssvaren förekommer, men innehållet är oförändrat. För att inte påverka

informanternas svar har intervjuaren varit så neutral som möjligt i intervjusituationen och
ställt öppna frågor. I analysskedet har informanternas svar jämförts med varandra och

analyserna har gjorts i ljuset av tidigare forskning. Ytterligare har analysen förtydligats
med citat från informanternas svar. Slutligen har forskningsprocessen dokumenterats och
beskrivits noggrant och de val som gjorts har motiverats.

Etik är också ett centralt begrepp, eftersom god forskningsetik är ytterst viktig inom all
vetenskaplig forskning. Forskningsetik handlar enligt Denscombe (2012, s. 193–194) om
att innan, under och efter en vetenskaplig undersökning göra olika etiska överväganden.
Forskningsetik är ingenting forskaren själv kan välja att följa, utan den ska utgöra en

grundläggande del av all forskning. Vidare framhåller författaren att forskningsetik finns

till för att skydda människors grundläggande värde och mänskliga rättigheter. Patel och
Davidson (2011, s. 62–63) lyfter fram fyra etiska aspekter som bör beaktas i all
vetenskaplig forskning: informationskravet, samtyckeskravet, konfidentialitetskravet och
nyttjandekravet.

Patel och Davidson (2011, s. 62–63) förklarar också vad begreppen innebär.
Informationskravet handlar om att deltagarna ska få tillräcklig och för dem begriplig

information om undersökningens syfte och genomförande. På så sätt vet deltagarna vad
de tackar ja till. Samtyckeskravet i sin tur innebär att endast deltagaren i fråga har rätt att

bestämma om hen deltar i undersökningen eller inte. Ifall deltagaren är minderårig krävs
också ett godkännande från vårdnadshavarna (Olsson & Sörensen, 2011, s. 84). Den tredje
38

aspekten, konfidentialitetskravet, anger att deltagarnas namn och uppgifter ska hanteras
konfidentiellt och deras personuppgifter ska lagras så att obehöriga inte kommer åt dem.

Sist men inte minst finns nyttjandekravet som innebär att de uppgifter som samlas in om
deltagarna, enbart får används för forskningen. (Patel & Davidson, 2011, s. 62–63.)

I denna avhandling har de forskningsetiska principerna beaktats. Informationskravet

uppfylldes genom att deltagarna och deras vårdnadshavare fick information om studiens
syfte och genomförande. Samtyckeskravet tillgodosågs också, genom att deltagarna själva
fick bestämma om de ville ställa upp som informanter eller inte. Eftersom informanterna
var

minderåriga

frågades

också

efter

godkännande

av

vårdnadshavarna.

Konfidentialitetskravet har också uppfyllts, genom att deltagarnas uppgifter och insamlat

datamaterial har förvarats oåtkomliga för obehöriga. För att skydda informanternas
identitet har namnen fingerats i avhandlingen och skolans namn eller kommun framgår
inte. Slutligen har nyttjandekravet uppfyllts genom att informanternas information enbart
har använts i forskningssyfte.

39

4 Resultatredovisning
I detta kapitel redovisas avhandlingens resultat i form av fem narrativ.
Datainsamlingsmaterialet från åtta intervjuer har sammanfattats i fem berättelser, vilka
beskriver informanternas upplevelser. Tims, Oskars och Linas berättelser är

sammanställda av två elevers intervjuer var, på grund av deras likhet till varandra. Saras
och Lukas berättelse baserar sig däremot på en elevs berättelse var. Namnen i
berättelserna är fingerade och könet är inte av betydelse. Denna studie har en tudelad
resultatredovisning och den andra delen av resultatet presenteras i kapitel 5.

4.1 Saras berättelse
Sara går på årskurs 7–9 och har en generell särskild begåvning som främst tar sig uttryck

på naturvetenskapliga områden. Enligt Sara lade hennes föräldrar märke till den särskilda
begåvningen redan i ett tidigt skede av hennes uppväxt. De upptäckte att Sara lärde sig det
mesta väldigt snabbt och de reagerade även på att Sara inte alls tyckte om dagis. Sara själv

lade märke till sin särskilda begåvning någon gång efter att hon börjat skolan. Redan i
tidig ålder hade Sara fått höra av andra att hon är särskilt begåvad, men det var inget hon
fäste någon speciell uppmärksamhet vid eftersom hon inte fattade vad det handlade om.

Första gången Sara riktigt förstod vad särskild begåvning innebär var någon gång under
årskurs två till tre. När Sara var 12 år bekräftades hennes särskilda begåvning med WISCtestet. Sara har också en dyslexidiagnos.

Sara framhåller att särskild begåvning innebär olika saker för olika individer. För just

henne handlar det om en återkommande känsla av att vara annorlunda. ”Även fast jag ser
ut som alla andra och gör samma sak som alla andra…upplever jag mig själv ganska lätt

annorlunda”, säger hon. Sara poängterar att andra människor nödvändigtvis inte upplever

henne annorlunda, men själv är hon snabb att notera skillnader mellan sig och andra. Som
exempel lyfter Sara fram att hon och klasskompisarna har olika inlärningsstilar och olika

utmaningar skolan. ”Ofta tycker jag att på det sätt som skolan gör lär jag mig inte lika bra
som de andra, men sedan på andra sätt lär jag mig mycket bättre än andra”, säger hon.
40

När det kommer till hur Sara trivs i skolan har hon svårt att ge ett klart och entydigt svar.

”Jag vet inte riktigt, det är lite olika från dag till dag”, svarar hon. Vidare framhåller hon
att lektionerna ofta gör henne uttråkad. ”Då det är lätt blir det snabbt tråkigt och så kan jag
uppleva det ganska många gånger”, berättar hon. Sara lyfter fram att skolan till stor del

handlar om att repetera samma saker om och om igen, vilket är påfrestande om man fattar

genast från första början. Speciellt jobbigt är det enligt Sara då läraren behandlar stoff som
andra elever tycker att är svårt, eftersom det då blir väldigt mycket upprepningar.

Sara deltar i den ordinarie undervisningen med sin egen klass i alla ämnen förutom

matematik. I matematik har hon accelererat och jobbar med en årskurs högre än sin egen.
Utöver det erbjuds hon i vissa ämnen berikning, i form av lite svårare uppgifter. ”I
matematik får jag vara med en årskurs högre och i några andra ämnen kan jag få lite extra
utmaningar och sådär”, berättar hon. Sara gör ändå i regel samma uppgifter som de andra

eleverna. Hon anser att många av uppgifterna är bra, medan andra kan beskrivas som lätta
och umbärliga. Bäst tycker Sara om självständigt arbete, eftersom det ger en möjlighet att

själv bestämma nivån. Saras favoritämne är biologi, vilket förutom hennes intresse för
ämnet beror på att uppgifterna ofta är individuella. På frågan om när hon upplever

undervisningen som intressant och rolig svarar Sara ”När man får jobba själv – när man
får ta reda på fakta själv och man får komma på saker själv”. Dessvärre påpekar hon att
man sällan ges den möjligheten i grundskolan, utan man blir snarare matad med stoff.

Sara har kamrater både i skolan och på fritiden. I skolan har hon emellertid ingen riktigt

bra vän. Med klasskamraterna trivs Sara lite olika beroende på situation. På rasterna är det
inga problem eftersom alla mest sitter och slöar, medan lektionerna är mer komplicerade.

”När man ska jobba med dem kan jag ibland känna att de är lite irriterande och jobbiga”,
berättar Sara. Hon förklarar att orsaken är att klasskamraterna ofta känns mycket yngre än

hon. ”Det kan vara lite jobbigt att veta att man är i samma ålder som de, men inte känna
sig som det”, säger hon. Något Sara ogillar starkt är grupparbeten. Det beror på att hon
oftast förstår snabbare och därmed resonerar annorlunda än de övriga i gruppen. ”Det är
lite jobbigt för då känns det ibland lite som att jag är läraren och jag sitter där och säger

vad de ska göra”, berättar hon. Överlag upplever Sara att hon och andra elever har ganska
olika syn på skola och inlärning. Om sådana saker kommer på tal har de ofta väldigt olika

åsikter. Sara framhåller att hon trivs något bättre i äldre elevers sällskap. Angående sina
41

klasskamrater i matematiken säger hon ”De är lättare att prata med och man fungerar
nästan på samma sätt”.

I klassen får Sara ibland axla rollen som ”extralärare”, vilket hon inte riktigt tycker om.
Det händer både att elever frågar henne om hjälp och att hon blir ombedd av lärare att

hjälpa andra. Vidare berättar Sara att många av lärarna på hennes skola är lite äldre och

eftersom särskild begåvning är ett ganska nytt ämne är de intresserade och frågar henne
mycket, vilket känns bra. Sara upplever dock att lärare inte riktigt förstår henne och att de
ofta gör felaktiga antaganden om henne och begåvningen. Det är vanligt att lärare antar

att Sara kan allt, även om hon själv poängterar att hon inte är särskilt begåvad inom alla

områden. På grund av detta upplever Sara ofta att hon har förväntningar på sig. ”Ofta säger
lärare ´Jo, men att vi förväntar oss mer av dig´. Då är det lite sådär att ja, jag är ju
annorlunda men alltså jag är fortfarande en elev”, berättar hon. Sara poängterar dock att
hon tror att alla lärare gör sitt bästa. ”Jag tror nog de försöker förstå alla och försöker få
alla att trivas, men inte är det ju alltid så lätt”, säger hon.

Enligt Sara är det mycket viktigt att särskilt begåvade elever erbjuds stöd i skolan. Hon

poängterar att det ökar trivseln, eftersom skoldagarna blir roligare ifall man får det stöd
man behöver. ”För det blir jättelätt tråkigt och det är ganska frustrerande om man har

tråkigt varje dag i typ fem timmar”, säger hon. Det stöd hon nu får lämnar dock mycket
kvar att önska. ”Jag får ju extra uppgifter i vissa ämnen och så får jag hoppa en eller två

årskurser högre i matematik, men det är nog nästan bara det.” Sara skulle gärna ta emot
fler anpassade uppgifter och förmodar att acceleration i flera ämnen, såsom exempelvis

biologi och fysik, skulle gynna henne. Vidare framhåller Sara att hon även framfört sådana

förslag åt skolan, men att det inte gått att ordna på grund av praktiska eller schematekniska
skäl. Stödprocessen och all byråkrati runtomkring är enligt Sara så pass jobbig att hon

helst undviker att lyfta fram sina stödbehov. ”Vi har alltid något möte…så det blir lite
tragglande med det också. Så att ibland känner jag nog bara – nåja spela roll, jag gör det

som alla andra gör så får det vara så. Men sen märker jag ju att det fungerar ju inte”, säger
hon.

På frågan om det finns något som Sara önskar att skulle vara annorlunda i skolan svarar
hon tveklöst ”Det mesta”. Hon förklarar att man ännu kunde göra en hel del för att hon
42

skulle få det hon behöver i skolan. I nuläget upplever hon att lärarna försöker hjälpa alla

elever genom att diskutera med varandra och fundera ut lösningar för hur alla ska trivas.

Avslutningsvis önskar dock Sara ”att lärarna skulle engagera sig lite mer och inte tänka
på mängden utan på varje elev specifikt”.

4.2 Lukas berättelse
Lukas går i årskurs 3–6 och har en generell särskild begåvning som främst tar sig uttryck
inom naturvetenskapliga områden. Under Lukas tre första skolår upplevde han skolan som

extremt tråkig, vilket berodde på att han var kraftigt understimulerad. I det skedet visste

han dock inte ännu vad hans negativa upplevelser av skolan berodde på. Någon gång under
Lukas tredje eller fjärde skolår deltog hans mamma i en föreläsning om särskild begåvning

som ordnades av skolan. I och med den föreläsningen fick Lukas mamma, och i viss mån
skolpersonalen, upp ögonen för att Lukas kunde vara särskilt begåvad. I samband med

detta kom Lukas själv för första gången i kontakt med begreppet särskild begåvning och

insåg samtidigt vad hans negativa skolupplevelser kunde bero på. Skolan började sedan
gradvis sätta in stödåtgärder och Lukas skoltrivsel förbättrades. Lukas särskilda begåvning
bekräftades senare med WISC-testet.

Enligt Lukas innebär särskild begåvning att man lär sig snabbare och har kapacitet för att

lära sig mera än vanligt. ”Man har helt enkelt snabbare tankar, i grund och botten”, säger
han. Lukas har också lagt märke till en skillnad mellan sin egen och klasskamraternas

inlärning. ”Jag har ju uppfattat är jag lär mig betydligt snabbare och att det jag lär mig
fastnar helt i mitt minne i evigheter”, berättar han.

Lukas allmänna skoltrivsel är bra. ”Jag skulle säga att jag trivs bra, sådär allmänt”, berättar
han. Hans motivering är att skolan i stort sett går ganska bra för honom. ”Jag har inga

problem någonstans, ja förutom då understimulering”, säger han. Lukas framhåller att
tråkig undervisning är det som orsakar störst problem i hans skolgång. En liten del av

stoffet upplever han som intressant, men majoriteten av lektionerna försöker han bara

uthärda. ”Ja, jag sitter och väntar på att lektionen är klar”, säger han. Orsaken till att Lukas
upplever undervisningen som långtråkig är att det sällan kommer nytt stoff och att samma
43

saker repeteras lektion efter lektion och år efter år. ”Det är bara så extremt irriterande att
hela tiden gå igenom precis samma saker”, säger han.

Lukas deltar alltid i den ordinarie undervisningen i klassen. I matematik har han

accelererat och jobbar självständigt i klassen. I omgivningslära (fysik och kemi) får Lukas

berikning genom att han läser en svårare lärobok. Detta gör han också på egen hand och
får därför i regel ingen undervisning i matematik och fysik/kemi. Under en termin fick
Lukas privatundervisning i naturvetenskapliga ämnen av en lärare från åk 7–9, där de gick
igenom stoff upp till universitetsnivå. Utöver matematik och delar av omgivningslära får

Lukas samma undervisning som andra elever och gör även samma uppgifter. ”En av tio
modersmålsuppgifter skippar jag, det tillåter de, men annars bara samma uppgifter”,
berättar han. Uppgifterna upplever han som onödiga, eftersom det bara är upprepningar

av samma saker som vinklas på lite olika sätt. De individuella uppgifterna upplever han

som lite intressantare, eftersom de oftast inkluderar nytt och mera krävande stoff. De
gånger Lukas upplever undervisningen som intressant och rolig är när den faktiskt kräver

något av honom. ”När jag inte sitter och rabblar upp något jag redan har lärt mig, utan när
jag faktiskt behöver tänka för att förstå det”, säger han. Lukas favoritämnen är kemi, fysik,
matematik. Han gillar den logiska aspekten i dessa ämnen, samtidigt som de hjälper
honom att förstå sin omgivning.

Lukas har många kompisar både i skolan och på fritiden. Han trivs också bra tillsammans

med sina klasskamrater. ”Vi grälar inte och det är roligt, rakt av, att vara med dem. Det är
något jag tycker om att göra”, berättar han. Lukas lyfter ändå fram att det kan vara
krävande att vara tillsammans med dem på lektionerna. ”Det kräver tålamod att försöka

att få dem att förstå vad jag gör”, säger han. Vidare berättar Lukas att han spontant gör
alla uppgifter snabbt, men samtidigt är han medveten om att andra elever behöver ges tid

att tänka själv för att lära sig. Lukas framhåller också att han upplever grupparbeten som

jobbiga. ”Pararbeten eller grupparbeten slutar med att jag skriver två tredjedelar av saken

och så får jag sköta nästan allt…det är irriterande”, berättar han. Speciellt jobbigt tycker
han det är att bli parad ihop med någon som är på mycket lägre kognitiv nivå än han själv.

Lukas pratar om sina lärare i mycket positiva ordalag. Han beskriver dem som sympatiska,
trevliga, hjälpsamma, uppmuntrande och hyfsat förstående. På grund av en
44

funktionsnedsättning har Lukas även en personlig assistent, som enligt honom är väldigt

förstående med att han behöver mer stimulerande undervisning. Vidare berättar Lukas att

man tydligt märker att lärarna bryr sig om eleverna. ”De försöker ju verkligen att eleverna
ska lyckas bra med skolan och vill det helt tydligt”, säger han. På frågan om hur Lukas

upplever att lärare bemöter honom svarar han ”Exakt som alla andra elever, jag märker
ingen skillnad”.

Lukas anser att det är mycket viktigt att särskilt begåvade elever erbjuds stöd i skolan.

Han poängterar att avsaknad av stöd kan leda till dåliga upplevelser av skolan, psykiskt
illamående, brist på studieteknik och svårigheter i arbetslivet. Gällande det stöd Lukas nu

får framhåller han att det är betydligt bättre än under hans tidiga skolår, men att det likväl
skulle gå att göra betydligt mer. Han påpekar dock att det kan vara en mycket utdragen

och jobbig process till att erhålla mera stöd. ”Jag har ju spenderat ett och ett halvt år på att
lyckas med att jag ska få gå vidare i matematiken”, säger han. På frågan om det finns något
som Lukas önskar att skulle vara annorlunda i skolan svarar han ”Helst skulle jag halvera
mängden uppgifter och göra mer betydligt intressantare och mera krävande uppgifter”.

4.3 Tims berättelse
Tim går på årskurs 3–6 och har en generell särskild begåvning som främst tar sig uttryck
inom språk och matematik. Tims föräldrar märkte redan när han var liten att han hade en

kunskapsnivå som klart avvek från normen. Han hade tidigt ett avancerat ordförråd och
började läsa vid 4-års ålder. När Tim började skolan lade han själv märke till att han hade
lättare än andra elever att lära sig saker. De två första skolåren tyckte han att allt var väldigt

lätt och han trivdes inte alls i skolan. ”Ungefär före trean så var det väldigt tråkigt för då

hade jag inte riktigt fått något speciellt ännu”, berättar Tim. Han visste då inte ännu
någonting om särskild begåvning och förstod därför inte varför allt var så lätt.

Vändpunkten kom någon gång under årskurs 3. Då började Tims familj och skola föra

ämnet särskild begåvning på tal och insåg att Tim sannolikt är understimulerad. Detta var
första gången Tim kom i kontakt med begreppet särskild begåvning och därifrån ändrades
hans upplevelser av skolan totalt. ”Sen på trean fick jag mera svårare uppgifter och då
45

började vi ha en [flexibel] grupp”, berättar Tim. Tims särskilda begåvning bekräftades
senare med WISC-testet.

Enligt Tim innebär särskild begåvning att man har lättare att lära sig saker. Han betonar

dock att begåvningen kan ta sig uttryck på olika sätt och att man kan vara särskilt begåvad
inom olika områden. Själv har Tim lagt märke till att han lär sig snabbare än sina

klasskamrater. Utöver detta lyfter han fram erfarenheter av sömnproblem och funderar att
dessa eventuellt kunde ha samband med hans särskilda begåvning.

Tim trivs i allmänhet bra i skolan. Han får i nuläget bra stöd, har många kompisar och
upplever inte skolan som stressig. Tim har accelererat i flera ämnen. Han har svårare

läroböcker i matematik, modersmål och omgivningslära och dessutom får han individuella

uppgifter i engelska. För det mesta sitter Tim utanför klassen och jobbar självständigt med
uppgifter. En lektion (och ibland flera lektioner) per vecka är han hos specialläraren och

får individuell undervisning, främst i matematik. ”Så får jag i princip när som helst komma
och fråga om en uppgift om jag behöver hjälp med något, men i de flesta ämnen kan jag

bara arbeta av mig själv”, berättar han. Utöver detta har Tim under flera läsår deltagit i en

flexibel grupp, som leds av en coachande lärare. Gruppen bestod till en början av tre
elever, medan elevantalet nu utökats till fem. Aktiviteter och projekt i gruppen grundar sig
på ämnesövergripande berikning och utgår från deltagarnas intressen.

Tim upplever att den undervisning han får är bra och tillräcklig. Han poängterar att han
alltid har möjlighet att fråga om hjälp ifall han behöver, trots att han mestadels jobbar

utanför klassen. De lektioner Tim är i klassen har han samma uppgifter som andra elever,
vilket han tycker är lämpligt. ”Det är lätt, men liksom det är ganska bra framtagit att det
ska vara passligt för alla”, säger han. När Tim deltar i klassen kan han ibland bli uttråkad.

”Ibland är det förstås så att jag snappar upp saker mycket lättare än de andra, så att det helt
enkelt känns som att undervisningen är för långsam”, berättar han. Speciellt intressant och

rolig upplever Tim undervisningen då det går bra och han har bra flyt. ”Och då man får
lära sig något som faktiskt är intressant”, fortsätter han. Vidare poängterar han att läraren
har stor inverkan på hur intressant undervisningen är. Tims favoritämnen är matematik,
gymnastik och finska. Matematik på grund av att det är intressant och han är på rätt nivå,

och gymnastik för att han är bra på sporter och tycker om att röra på sig. Finska är roligt
46

eftersom han har ungefär lika mycket att lära som de andra. ”Det kan helt enkelt kännas
bra att ha något där jag inte är jättemycket bättre”, säger han.

Tim har kompisar både i skolan och på fritiden. Han trivs också bra tillsammans med sina

klasskamrater. Han poängterar att han är mer kompis med vissa och mindre med andra,

men att han tycker om att umgås med alla. ”Det är kul, det är mycket bättre än att vara
själv”, säger han. Enda gångerna Tim inte trivs med sina klasskamrater är när de ska göra

grupparbeten. Han upplever att de andra eleverna kan ha svårt att förstå honom och därför
tycker han inte om att jobba i grupp. ”Jag är på något sätt raka motsatsen till en bra

pedagog. Jag står inte riktigt ut med folk som inte förstår vad jag håller på med”, säger
han. I klassen får Tim ofta frågor av de andra eleverna gällande vad man ska göra och hur

det ska göras, vilket han tycker att är okej. ”Jag svarar också oftare än de andra på frågor
av läraren, just för att jag förstår mycket snabbare det mesta”, säger han.

Tim beskriver sina lärare som bra, förstående och passligt stränga. Han tycker att det

märks tydligt att lärarna bryr sig om sina elever, till exempel genom att alla elever får hjälp
när de behöver. ”Så säger de ju att man alltid kan ta kontakt om det är något man behöver
hjälp med eller något sådant”, berättar han. Tim upplever att han i stort sett blir bemött på
samma sätt som alla andra elever. ”Såvida jag inte behöver något mer speciellt i det ämnet
just”, tillägger han.

Tim anser att det är mycket viktigt att särskilt begåvade elever erbjuds stöd i skolan. Han
poängterar att det är hemskt ifall någon går miste om sin särskilda begåvning på grund av

avsaknad av stöd i skolan. Vidare framhåller han att det lätt kan leda till uttråkning, och i
längden till psykiskt illamående, om man inte får det stöd man behöver. ”Om jag inte
skulle ha fått något speciellt alls på grund av den här begåvningen skulle jag förmodligen

vara kroniskt deprimerad just nu”, menar han. Det stöd Tim får nu anser han vara bra och
tillräckligt. ”Jag får all hjälp jag behöver, jag får liksom lärt mig allt jag vill”, säger han.

Han trivs också bra i den flexibla gruppen, men tillägger att han trivdes bättre där för ett
par år sedan, då gruppen var mindre och ribban högre. Tim är mycket nöjd med det lärarna
gjort för att hjälpa honom i skolan. De lyssnar till vad han tycker att fungerar bäst och

hjälper till då han behöver det. På frågan om vad som kunde vara annorlunda i skolan har
Tim inga önskemål. ”Eller vänta, att vi skulle ha Tortillas oftare”, säger han och skrattar.
47

4.4 Oskars berättelse
Oskar går i årskurs 3–6 och har en generell särskild begåvning som tar sig uttryck främst

inom matematik. Redan i ett tidigt skede av Oskars uppväxt lade hans föräldrar märke till

att hans matematiska förmågor låg på en helt annan nivå än normen för åldern. Oskar
observerade också själv redan i sexårsålder att han hade lätt för matematik. Särskilt tydligt

blev detta för honom när han började skolan. Första gången Oskar och hans föräldrar fick
en förklaring till hans avancerade kunskapsnivå var under vårterminen i årskurs 1. Då
identifierade specialläraren på Oskars skola hans särskilda begåvning.

Enligt Oskar innebär särskild begåvning att man har speciella begåvningar, vilket medför
att man har lätt för att bli bra på någonting. Oskar har själv lagt märke till att han är mer

lättlärd än sina klasskamrater. Han behöver exempelvis inte lika mycket repetition som de
andra för att lära sig och minnas det han lärt sig.

Oskar trivs bra i skolan. Hans motivering är att han inte riktigt har några svårigheter och
att han ges möjlighet att även lära sig egna saker. Det enda som ibland påverkar hans

trivsel negativt är bristen på utmaningar i undervisningen, vilket gör honom

understimulerad. ”En del lektioner är tråkiga eftersom man kan redan kan allt. Man förstår
inte varför man gör det så lätt”, säger Oskar. Vidare påpekar han att det är speciellt jobbigt
ifall han flera gånger måste repetera något han redan kunde från förut.

Oskar deltar huvudsakligen i den ordinarie undervisningen i klassen. Han har accelererat

i matematik och jobbar två av veckans tre matematiklektioner i en flexibel grupp, vilket

han upplever som intressant. Gruppen består av två elever och en lärare från åk 7–9 som
fungerar som ledare och mentor. Den matematiklektion Oskar deltar i klassen jobbar han
självständigt med individuella uppgifter. Ibland får han svårare uppgifter även i andra
ämnen. Utöver detta deltog Oskar under ett tidigare läsår i en flexibel grupp som leddes

av en lärare på skolan. I denna grupp erbjöds berikning i form av ämnesövergripande
aktiviteter. Bortsett från matematiken får Oskar samma undervisning som de andra

eleverna och gör även samma uppgifter. Uppgifterna upplever han oftast som ganska lätta.

Han framhåller dock att lätta uppgifter inte gör honom uttråkad ifall de handlar om
intressanta saker. Speciellt intressant och rolig upplever Oskar undervisningen då han lär
48

sig mycket eller har något att bidra med. ”När det finns med intressant fakta som jag

antingen inte kunde från förut eller om jag har väldigt mycket att berätta”, säger han.
Oskars favoritämnen är matematik och historia. Orsaken är att ämnena är intressanta och
dessutom är han bra på matematik, vilket känns bra.

Oskar har kompisar både i skolan och på fritiden. Han trivs även bra tillsammans med sina
klasskamrater. Han gillar att prata med dem och delar gärna med sig av sin kunskap till

dem. ”Fast ibland kan det vara jobbigt om de inte orkar ta in mera information”, säger han
och skrattar. I klassen får Oskar ofta frågor av de andra eleverna, vilket han upplever som
positivt. I huvudsak trivs Oskar alltså bra tillsammans med andra elever, men han lyfter

också fram något han upplevt som negativt. ”Ibland händer det att folk pekar ut små

misstag som de i princip själv gör”, säger han. Vidare berättar han att det kan handla om
småsaker som händer alla, men som pekas ut bara hos vissa personer.

Oskar beskriver sina lärare som bra och trevliga. Han upplever att lärarna bryr sig om sina
elever, vilket märks till exempel genom att de är måna om elevernas välmående. Vidare

upplever Oskar att lärarna har samma bemötande mot alla elever och att de bemöter honom

på ett bra och rättvist sätt. Han lyfter dock fram en lärare som han upplevt att inte bemött
honom så bra, men vill inte berätta mera än att läraren var nyutexaminerad.

Enligt Oskar är det mycket viktigt att särskilt begåvade elever erbjuds stöd i skolan. Han

framhåller att brist på stöd kan leda till uttråkning, som exempelvis kan bero på att man

inte lär sig någonting nytt. ”Man lär sig mindre om det är på en för låg nivå, så man måste

hitta den där rätta nivån”, säger han. Vad gäller stödet som Oskar själv får för sitt lärande

är han nöjd och tillfreds. ”Jag skulle säga att det är tillräckligt”, menar han. Han upplever
att lärarna försöker hjälpa honom genom att hitta svårare uppgifter som är på rätt nivå.

Vidare påpekar han dock att lärarna har problem med att hitta uppgifter som är tillräckligt

svåra. Gällande vad som kunde vara annorlunda i skolan har Oskar bara ett önskemål:
”Fler sorters tankenötter att knäcka”, säger han.

49

4.5 Linas berättelse
Lina går på årskurs 3–6 och har en generell särskild begåvning som främst tar sig uttryck

inom matematik och språk. När Lina var liten reagerade hennes föräldrar på att Lina lärde
sig allt väldigt snabbt. Hon hade ett exceptionellt minne, brett ordförråd och började läsa

som treåring. När Lina var fem år blev hon testad av skolpsykolog. Hennes

begåvningsprofil var då mycket jämn och rätt högt över medel, vilket ledde till att hon fick
skippa förskoleundervisningen och börja skolan ett år tidigare än vanligt. Lina själv lade

inte riktigt märke till sin särskilda begåvning innan hon började skolan. När hon började

skolan upptäckte Lina att hon lärde sig mycket snabbare än klasskamraterna och att det
mesta var väldigt lätt. Det visade sig att Lina skulle få uppleva skolan som allt för lätt och

tråkig de två första åren. ”I ettan och tvåan så tyckte jag att det var jättelätt. Jag fick tio i

alla prov, for igenom kapitlen på typ en kvart och så”, berättar hon. En liten vändning kom
i årskurs tre, då Linas lärare märkte att hon var understimulerad. Då satte man in
stödåtgärder och Lina började uppleva skolan som mer givande.

Enligt Lina innebär särskild begåvning att man är speciell på något sätt – man kan antingen
vara bra inom något särskilt område eller allmänt smart. Själv har Lina lagt märke till att

hon lär sig snabbare än sina klasskamrater och att hon ofta förstår undervisningsstoffet
bättre än de.

Lina har en bra allmän skoltrivsel. ”Jag trivs bra”, berättar hon. Hennes motivering är att
hon har bra kompisar och att skolan inte är så svår. Lina deltar alltid i den ordinarie

undervisningen med sin klass. Hon har accelererat i matematik men deltar ändå i klassen,

eftersom det schematekniskt var svårt att ordna på ett annat sätt. Hon jobbar därför

självständigt och får ibland undervisning av specialläraren som vissa lektioner är med i
klassen. Utöver detta erbjuds hon ibland berikning i form av svårare uppgifter, såsom

exempelvis problemlösningsuppgifter i matematik. Hon behöver inte heller delta i

diktamen. Lina upplever att undervisningen överlag är bra. ”Det fungerar bra, jag lär mig
saker. Jag har inget riktigt problem med det”, berättar hon. Likväl lyfter hon fram att det
ibland är jobbigt när hon måste sitta länge utan någonting att göra, eftersom hon redan är

klar med alla uppgifter. Uppgifterna upplever hon ibland som lite enkla, men oftast är de
50

helt okej. Speciellt rolig och intressant upplever Lina undervisningen då den är lagom svår
och innehåller saker hon inte visste från tidigare. Linas favoritämnen är matematik,

engelska och bildkonst. Matematik eftersom det innehåller nytt stoff och utmaningar,

engelska för att det är användbart i vardagen och läraren är bra, och bildkonst för att Lina
gillar att pyssla och vara kreativ.

Lina har kompisar både i skolan och på fritiden. Hon trivs också bra tillsammans med sina

klasskamrater. ”Jag tycker om dem, de är bra människor”, säger hon. Vidare poängterar
Lina att hon förstås trivs bättre med vissa, vilket är helt naturligt. När Lina är tillsammans

med andra elever upplever hon sig inte vara annorlunda än de. Hon framhåller dock att
klasskamraterna märker av en skillnad, eftersom det händer att de kommenterar hennes

begåvning och kunskaper. ”De kan ju ibland säga `Va, är du redan klar?` eller något

sådant, så de märker ju”. Detta har Lina ingenting emot och poängterar att klasskamraterna
ändå behandlar henne som alla andra. Vissa lektioner händer det att Lina blir ombedd av

läraren att hjälpa sina klasskamrater, vilket hon upplever som positivt. ”Jag gillar att vara
lärare”, säger hon.
Lina har mestadels positiva upplevelser av sina lärare. ”De är bra, man lär sig saker”, säger
hon. Vidare berättar hon att de bemöter eleverna på ett bra och rättvist sätt samt bryr sig
om elevernas välmående. Lina beskriver emellertid sin nuvarande klasslärare i mindre bra

ordalag. ”[Hen] har ganska dåligt tålamod. O alltid om jag är klar så säger [hen] att [hen]

aldrig tid har tid att hitta några extrauppgifter till mig”, berättar hon. Vidare förklarar hon

att detta är frustrerande, för ibland resulterar det i att hon är sysslolös eller sitter och läser
pulpetboken halva lektionstiden. ”Det är kanske inte meningen att det ska vara så”,
tillägger hon.

Lina anser att det är viktigt att särskilt begåvade elever erbjuds stöd i skolan. ”Det är viktigt
att alla har någonting att göra på lektionerna och att alla trivs i skolan”, säger hon. Det
stöd som Lina själv erhåller menar hon att är lagom och tillräckligt. Hon upplever att
lärarna hjälper henne genom att utvärdera vad hon behöver och inte behöver. ”Och då

fixar de det oftast”, säger hon. Gällande vad som kunde vara annorlunda i skolan har Lina
inga önskemål. ”Jag trivs ganska bra”, avslutar hon.
51

5 Analys av berättelserna
I detta kapitel analyseras de fem narrativen. Utifrån avhandlingen syfte lyfts mönster i

elevernas berättelser fram. Analysmetoden som används är delperspektiv med fokus på
innehåll.

5.1 Centrala teman i de särskilt begåvade elevernas berättelser
I detta avsnitt presenteras de centrala teman som trätt fram ur de särskilt begåvade
elevernas berättelser. Fyra kategorier som beskriver de särskilt begåvade elevernas
upplevelser av skolan har kunnat identifieras, och dessa kategorier har jag valt att benämna

annorlundaskap och missförstånd, understimulering och frustration, samhörighet och
erkännande samt välvillighet och stöd.

5.1.1 Annorlundaskap och missförstånd
Begreppet annorlundaskap, som här syftar på att vara avvikande från normen, beskriver
både de upplevelser och känslor som eleverna lyfter fram i relation till att vara särskilt

begåvad. Missförstånd är i detta sammanhang tätt sammankopplat med annorlundaskap
och innefattar upplevelser av att inte bli förstådd, antingen av elever eller lärare.

Samtliga narrativ lyfter fram att särskild begåvning innebär att man på något sätt är
annorlunda och avviker från normen. Det kan handla om att man rent kunskapsmässigt

skiljer sig från sina jämnåriga. I alla narrativ framkommer att eleven har upplevt en
skillnad mellan sin egen och klasskamraternas kognitiva förmåga. Bland beskrivningarna
nämns att man förstår stoffet bättre, lär sig snabbare eller har större kapacitet att ta till sig

och komma ihåg ny kunskap. Vidare berättar de särskilt begåvade eleverna att de inte

behöver lika mycket repetition som andra elever för att lära sig och minnas det de lärt sig.
”Jag har ju uppfattat är jag lär mig betydligt snabbare och att det jag lär mig fastnar
helt i mitt minne i evigheter” (Lukas berättelse)
52

I ett narrativ lyfts också fram att särskild begåvning kan innebära en känsla av

annorlundaskap. Vidare betonar eleven att andra kanske inte lägger märke till någon
skillnad, medan hen själv ofta upplever sig annorlunda. I ett annat narrativ däremot
berättar eleven att klasskamraterna märker en skillnad och kan kommentera begåvningen,
medan hen själv inte känner sig annorlunda.

”Även fast jag ser ut som alla andra och gör samma sak som alla andra...upplever
jag mig själv ganska lätt annorlunda” (Saras berättelse)

”De [klasskamraterna] kan ju ibland säga `Va, är du redan klar?` eller något sådant,
så de märker ju” (Linas berättelse)

Tre av narrativen belyser att de särskilt begåvade elevernas annorlundaskap medför att de
upplever samarbeten med andra elever som utmanande och jobbiga, och att de därför

föredrar självständigt arbete. Som motivering nämns bland annat att eleven upplever en
betydande skillnad mellan sin egen och klasskamraternas mognad, kunskapsnivå och
tankeförmåga. Par- och grupparbeten upplevs också som jobbiga på grund av att eleverna

får axla för stort ansvar och ibland agera lärare åt sina klasskamrater. Dessutom poängterar
informanterna att det krävs tålamod att försöka få andra elever att förstå vad man håller

på med, vilket blir speciellt utmanande när man ska jobba tillsammans. En elev framhåller
att det är extra jobbigt att bli parad ihop med någon som är på mycket lägre kognitiv nivå
än en själv, medan en annan elev nämner att det är lättare att samarbeta med äldre elever
eftersom de fungerar mer på samma sätt som en själv.

”När man ska jobba med dem kan jag ibland känna att de är lite irriterande och

jobbiga. Det kan vara lite jobbigt att veta att man är i samma ålder som de, men
inte känna sig som det.” (Saras berättelse)

“Pararbeten eller grupparbeten slutar med att jag skriver två tredjedelar av saken
och så får jag sköta nästan allt…det är irriterande” (Lukas berättelse)

Tre narrativ lyfter fram upplevelser av att bli missförstådd, vilka också kan kopplas till

elevens annorlundaskap. Två av eleverna berättar att klasskamraterna kan ha svårt att
förstå dem eller det de gör, vilket blir speciellt tydligt på lektionerna när eleverna jobbar
53

tillsammans. Den tredje lyfter fram att hen och andra elever kan ha väldigt olika åsikter
om skola och inlärning, vilket gör att de kan ha svårt att förstå varandra. Samma narrativ

lyfter fram upplevelser av att inte bli förstådd av lärare. Eleven upplever att lärarna innehar
mycket lite kunskap om särskild begåvning, vilket gör att de har svårt att förstå hen. De
gör ofta felaktiga antaganden om hen och begåvningen samt uttrycker sig på sätt som
skapar förväntningar på eleven och hens sätt att vara.

”Jag är på något sätt raka motsatsen till en bra pedagog. Jag står inte riktigt ut
med folk som inte förstår vad jag håller på med” (Tims berättelse)

”Ofta säger lärare ´Jo, men att vi förväntar oss mer av dig´. Då är det lite sådär att
ja, jag är ju annorlunda men alltså jag är fortfarande en elev” (Saras berättelse)

5.1.2 Understimulering och frustration
Understimulering skildrar de särskilt begåvade elevernas upplevelser av undervisningen,

medan frustration beskriver den känsla som eleverna upplever i anslutning till
understimulering och att inte bli erbjuden tillräckligt stöd.

Det som enligt samtliga narrativ tycks vara den största svårigheten i de särskilt begåvade

elevernas skolgång är brist på utmaningar i undervisningen, vilket leder till
understimulering. Eleverna berättar att de ofta upplever undervisningen som ointressant,
långsam och allt för lätt. Detta leder till att de ofta bara sitter och försöker uthärda

lektionen. Eleverna poängterar att det är speciellt jobbigt med all repetition som sker i
skolan, eftersom de ofta förstår stoffet redan från början. Samtliga narrativ nämner också

att uppgifterna upplevs som lätta. Tre elever poängterar dock att de oftast inte upplever

uppgifterna som problematiska, utan det är undervisningen som orsakar mest problematik.
”En del lektioner är tråkiga eftersom man kan redan kan allt. Man förstår inte
varför man gör det så lätt” (Oskars berättelse)

54

”Det är bara så extremt irriterande att hela tiden gå igenom precis samma saker”
(Lukas berättelse)

Tre narrativ lyfter också fram upplevelser av att organisationsfaktorer i skolmiljön kan

utgöra hinder för att erhålla en adekvat undervisning. En elev belyser lärarens tidsbrist.

Eleven berättar att läraren alltid påstår att hen inte har tid att söka efter anpassade
uppgifter, vilket resulterar i att eleven ofta får sysselsätta sig själv när hen är klar med de

givna uppgifterna. Vidare betonar eleven att detta är frustrerande och inte riktigt i sin

ordning. En annan elev poängterar att hen framfört önskemål om acceleration i flera
ämnen, men detta har enligt lärarna inte gått att ordna på grund av schematekniska skäl.

Två av narrativen lyfter också fram upplevelser av en jobbig och tidskrävande process

fram till att få stöd. En elev lyfter fram att det ofta ordnas möten angående hens
stödåtgärder, vilket blir tjatigt. På grund av detta skulle eleven helst inte lyfta fram sina

stödbehov, trots vetskapen om att det inte är gynnsamt. En annan elev framhåller att

behandlingen av hens acceleration i matematik var en mycket dryg process, vilket gjorde
att det tog länge innan hen fick några individuella anpassningar i ämnet.

”[Läraren] har ganska dåligt tålamod. O alltid om jag är klar så säger [hen] att

[hen] aldrig tid har tid att hitta några extrauppgifter till mig” (Linas berättelse)
”Vi har alltid något möte...så det blir lite tragglande med det också. Så att ibland
känner jag nog bara – nåja spela roll, jag gör det som alla andra gör så får det
vara så. Men sen märker jag ju att det fungerar ju inte” (Saras berättelse)

I samtliga narrativ nämns att undervisningen däremot upplevs som intressant och rolig när
den är anpassad till rätt nivå för eleven. Det kan innebära att undervisningen är lagom

svår, att eleven lär sig mycket eller att undervisningen innehåller utmaningar och kräver
något av eleven. Ett narrativ lyfter också fram att självständigt arbete upplevs som mest
motiverande, eftersom det ger eleven möjlighet att själv bestämma nivån.

”När jag inte sitter och rabblar upp något jag redan har lärt mig, utan när jag
faktiskt behöver tänka för att förstå det” (Lukas berättelse)
55

”När man får jobba själv – när man får ta reda på fakta själv och man får komma
på saker själv” (Saras berättelse)

5.1.3 Samhörighet och erkännande
Samhörighet syftar på de särskilt begåvade elevernas upplevelser av att vara en likvärdig

och uppskattad del av skolgemenskapen. Erkännande beskriver upplevelser av att bli
accepterad som man är och erkänd för sin särskilda begåvning.

Samtliga narrativ lyfter fram att de särskilt begåvade eleverna har kompisar i skolan och
att de har positiva upplevelser av sina relationer till andra elever. Tre narrativ lyfter fram

att samarbete med andra elever upplevs som utmanande, men alla elever framhåller att

deras vänskapsrelationer till andra elever är fina och givande. Eleverna berättar att de trivs
med sina klasskamrater – de blir bra bemötta och tycker att det är roligt att umgås med

dem. Två elever lyfter fram goda kamratrelationer som en bidragande faktor till att de trivs
bra i skolan.

”Vi grälar inte och det är roligt, rakt av, att vara med dem. Det är något jag
tycker om att göra” (Lukas berättelse)
”Jag tycker om dem [klasskamraterna], de är bra människor” (Linas berättelse)
Upplevelser av samhörighet och erkännande framkommer också när eleverna beskriver
sina relationer till lärare. Fyra narrativ lyfter fram att lärarna behandlar särskilt begåvade

elever precis på samma sätt som alla andra elever. Eleverna upplever att lärarna bryr sig
om alla elever och visar detta genom ett bra och rättvist bemötande.

” [Lärarna bemöter mig] Exakt som alla andra elever, jag märker ingen skillnad”
(Lukas berättelse)

Upplevelser av att bli erkänd för sin begåvning är också något som kan urskiljas i
narrativen. Två elever berättar att de ofta får frågor om allt möjligt av andra elever, vilket

de upplever som något positivt. En annan elev berättar att lärarna är intresserade av hens
56

särskilda begåvning och frågar mycket, vilket känns bra. Ytterligare en elev framhåller att
hen uppskattar när hen ibland blir ombedd av lärare att hjälpa sina klasskamrater.

5.1.4 Välvillighet och stöd
Välvillighet syftar på de särskilt begåvade elevernas upplevelser av att ha lärare som gör
sitt bästa för eleverna. Stöd hänger samman med lärarnas välvillighet och beskriver

elevernas upplevelser av att erbjudas stöd för sitt lärande. Här lyfts också fram hur
upplevelserna av stöd påverkar de särskilt begåvade elevernas skoltrivsel.

Samtliga narrativ berättar om upplevelser av lärare som bryr sig om sina elever och gör
sitt bästa för att eleverna ska trivas och lyckas med skolan. Detta märks till exempel genom

att lärarna är måna om elevernas välmående och försöker komma fram till lösningar för
hur alla ska trivas. Lärarna beskrivs i huvudsak som kunniga, trevliga, hjälpsamma och

förstående. Vidare lyfter fyra narrativ fram att lärarna bemöter eleverna på ett bra och

rättvist sätt, samt att eleverna erbjuds hjälp då de behöver. I tre narrativ nämns upplevelser
av negativt bemötande från lärare, men i två av dem antyder eleven ändå att hen tror att
lärarna gjorde eller gör sitt bästa.

”Jag tror nog de försöker förstå alla och försöker få alla att trivas, men inte är det
ju alltid så lätt” (Saras berättelse)

”De försöker ju verkligen att eleverna ska lyckas bra med skolan och vill det helt
tydligt” (Lukas berättelse)

Fyra narrativ lyfter fram att de särskilt begåvade eleverna trivs bra i skolan. I ett narrativ
kan eleven inte ge ett entydigt svar på hur hen trivs, utan det varierar lite från dag till dag.

De största orsakerna till att eleverna trivs verkar vara att de upplever att skolan går bra och
att de blir erbjudna stöd för sitt lärande. Att få sina stödbehov tillgodosedda är enligt
eleverna avgörande för trivseln, eftersom brist på stöd lätt kan leda till understimulering

och uttråkning. Tre elever lyfter fram egna erfarenheter av att deras skoltrivsel förbättrades

efter att de blev erbjudna stöd. Eleverna berättar att deras upplevelser av skolan var
57

huvudsakligen negativa under de två–tre första skolåren, på grund av att de var mycket

understimulerade och uttråkade. När den särskilda begåvningen sedan upptäcktes och
skolan började erbjuda eleverna stöd förbättrades deras skoltrivsel.

”Jag skulle säga att jag trivs bra, sådär allmänt. Jag har inga problem någonstans,
ja förutom då understimulering” (Lukas berättelse)

”Ungefär före trean så var det väldigt tråkigt för då hade jag inte riktigt fått något
speciellt ännu. Sen på trean fick jag mera svårare uppgifter och då började vi ha
en [flexibel] grupp” (Tims berättelse)

Förutom att det påverkar skoltrivseln framhåller eleverna också att brist på stöd för särskilt
begåvade elever kan ha långsiktiga konsekvenser för lärande och utveckling. De betonar
att avsaknad av eller bristfälligt stöd kan hämma utvecklingen samt leda till dåliga
upplevelser av skolan, psykiskt illamående, brist på studieteknik och svårigheter i
arbetslivet.

”Det är viktigt att alla har någonting att göra på lektionerna och att alla trivs i
skolan” (Linas berättelse)

”Om jag inte skulle ha fått något speciellt alls på grund av den här begåvningen
skulle jag förmodligen vara kroniskt deprimerad just nu” (Tims berättelse)

Samtliga narrativ lyfter fram upplevelser av att få stöd för sitt lärande. Alla elever nämner

att de har fått accelerera, antingen i lärostoff eller årskurs. För fyra av eleverna innebär

detta i praktiken att de jobbar en hel del självständigt inom det/de ämnen de accelererat i,
vilket de upplever att är helt okej. Vidare lyfter samtliga elever fram erfarenheter av

berikning, vilket sker främst genom avancerade uppgifter och anpassade läromaterial. I
två narrativ nämns också flexibel gruppering som en stödåtgärd och i samband med det

erbjuds eleven berikning i ett eller flera läroämnen. Utöver detta nämner fyra elever att de
har en lärare som stödjer dem lite extra och därmed fungerar lite som deras mentor. Det
kan handla om klassläraren, specialläraren eller någon annan lärare antingen på skolan
eller från åk 7–9.

58

”I matematik får jag vara med en årskurs högre och i några andra ämnen kan jag
få lite extra utmaningar och sådär” (Saras berättelse)

”Så får jag i princip när som helst komma och fråga om en uppgift om jag behöver
hjälp med något, men i de flesta ämnen kan jag bara arbeta av mig själv” (Tims
berättelse)

I tre av fem narrativ är eleverna nöjda och tillfreds med det stöd de nu får för sitt lärande.
Eleverna anser att stödet är tillräckligt och att de lär sig allt de vill. Vidare lyfter narrativen

fram att lärarna hjälper eleverna genom att utvärdera stödbehovet, anpassa uppgifterna
och lyssna till vad eleven själv tycker att fungerar bäst.

”Jag får all hjälp jag behöver, jag får liksom lärt mig allt jag vill” (Tims
berättelse)

”Jag skulle säga att det [stödet] är tillräckligt” (Oskars berättelse)
I tre narrativ framkommer önskemål om mera stöd. Två av eleverna betonar att lärarna
visserligen har hjälpt dem, men att skolan ännu kunde göra betydligt mer för att de skulle

få det stöd de behöver. De stödåtgärder som föreslås är acceleration i flera ämnen, mer
anpassade uppgifter och ett större lärarengagemang.

”Helst skulle jag halvera mängden uppgifter och göra mer betydligt intressantare
och mera krävande uppgifter” (Lukas berättelse)

”Att lärarna skulle engagera sig lite mer och inte tänka på mängden utan på varje
elev specifikt” (Saras berättelse)

59

6 Diskussion
I detta kapitel diskuteras avhandlingens metod och resultat. Kapitlet inleds med en

diskussion kring den valda metoden och studiens genomförande. Därefter följer en
resultatdiskussion, där studiens mest relevanta resultat diskuteras mot bakgrund av

tidigare forskning. Avslutningsvis sammanfattas studiens resultat och förslag på fortsatt
forskning ges.

6.1 Metoddiskussion
Syftet med denna avhandling är att undersöka vilka upplevelser finlandssvenska särskilt

begåvade elever har av sin skolgång, med fokus på elevernas upplevelser av a) sig själva,
b) bemötande och c) stöd. Det är alltså särskilt begåvade elevers individuella upplevelser

av och tankar kring sin skolgång som undersöks. Studien är av kvalitativt slag, vilket

innebär att karaktären eller innebörden hos ett specifikt fenomen beskrivs (Eneroth, 2015,
s. 4). Syftet i en kvalitativ forskning är ofta att utifrån ett visst fenomen undersöka

människors uppfattningar, upplevelser och avsikter och därför lämpar sig den kvalitativa
metoden väl för denna forskning (Nyberg & Tidström, 2012, s. 125). I studiens resultat
har syftet uppnåtts, vilket tyder på att den valda metoden var adekvat.

Johansson (2007, s. 27) skriver att narrativ ansats lämpar sig för studier som vill undersöka

människors subjektiva tolkningar av sig själva och sin sociala värld, och därför valdes den
ansatsen för ifrågavarande studie. Forskaren har frihet att välja mellan flera olika

datainsamlingsmetoder, men intervju som valdes för denna studie är enligt Hänninen
(2018, s. 164) den vanligaste inom narrativ forskning. Intervjuerna var tänkta att

genomföras ansikte mot ansikte på elevernas skolor. På grund av covid-19 måste
intervjuerna dock genomföras via Skype eller Zoom, vilket kan ha inverkat på studiens

resultat. Informanterna hade olika erfarenhet av att använda tekniska hjälpmedel och i en
del intervjusituationer förekom tekniskt strul. Dessa faktorer kan ha inverkat på
informanternas nervositet både inför och under intervjusituationen, som i sin tur kan ha

inverkat på informanternas svar. Dessutom uteblir en viktig aspekt av intervjun när
60

ansiktsuttryck, gester och miner är svårare att observera. Forskaren har inte samma
möjlighet att ta fasta på intervjupersonens icke-verbala signaler, vilket kan ha gjort att
viktig information uteblivit.

För intervjun valdes ett semistrukturerat tillvägagångssätt, för att garantera att allt det som
skulle undersökas behandlades samtidigt som det lämnade utrymme för följdfrågor och

fritt berättande från informantens sida. Den narrativa intervjun ska ge utrymme för

informanten att fritt berätta sin historia och därför ska frågorna helst vara få och öppna,
vilket beaktades (Kvale & Brinkmann, 2009, s. 171). I intervjuskedet märke jag dock att

informanterna i allmänhet var fåordiga och ytliga, samt att deras berättelser inte uppstod
spontant. Jag blev tvungen att ställa en hel del följdfrågor för att erhålla tillräckligt med

information. Vid transkriberingen märkte jag också att jag var försiktig med att ställa

följdfrågor under de första intervjuerna, medan jag blev bättre efter hand. En mer
detaljerad intervjuguide kunde därför ha resulterat i mer genomtänkta intervjufrågor och

eventuellt djupare och mer uttömmande information från informanterna. Å andra sidan

kunde en större bredd och struktur i frågorna ha styrt informanterna och därmed gett
missvisande resultat. Intervjuguiden som användes innehöll få och öppna frågor, vilket
minskade risken att informanterna styrdes till ett visst svar. Hur som helst skulle det innan

intervjuskedet ha varit bra att kontrollera intervjufrågornas tydlighet och kvalitet, och ifall
studien skulle göras om skulle därför en pilotstudie genomföras.

Urvalet av informanter sker enligt Denscombe (2012, s. 251) vanligtvis med utgångspunkt

i särskilda kriterier för att passa undersökningens syfte. Kriterierna i denna undersökning

var att informanterna skulle vara finlandssvenska särskilt begåvade elever i åldern 11–14
år. På grund av forskarens intresse att ha en spridning i kön inkluderades en informant
utanför ålderskriteriet. I efterhand kunde jag dock konstatera att de äldre informanterna

gav mer uttömmande och detaljrik information. Det är därför diskutabelt om den valda
ålderskategorin var lämplig för undersökningen. Med hänvisning till nämnda motiveringar
är jag ändå nöjd med det valda ålderskriteriet, men frågan är ifall en annan metod och
strategi för datainsamling kunde ha använts. Exempelvis kunde intervjuerna ha

kompletterats med observation på elevernas skolor eller med dagboksinlägg från eleverna
(Hänninen, 2018, s. 164).

61

I en narrativ forskning blir råmaterialet vanligen föremål för en tudelad resultatanalys,
varav den första fokuserar på de historier som berättats under intervjun och utarbetar deras

struktur och kronologi (Kvale & Brinkmann, 2009, s. 240). I denna studie är åtta intervjuer
hopkopplade till fem narrativ. Att slå ihop flera intervjuer är ett beslut jag är nöjd med,

eftersom resultatredovisningen annars hade blivit repetitiv och längre än nödvändigt. En
annan fördel med att slå ihop intervjuerna är att de kompletterar varandra och därmed
kunde sammanhängande berättelser skapas. De narrativ som inkluderats har en hel del

likheter, men de har ändå presenterats som skilda berättelser för att variationerna mellan

dem ska kunna lyftas fram. Det handlar främst om skillnader gällande trivsel, stöd och

önskemål som jag har ansett att är viktiga att tydliggöra. Jag anser att narrativen som helhet
uppfyller studien syfte, men som tidigare nämnts skulle både större bredd och djup i

berättelserna vara önskvärt. Intervjuguiden kunde ha breddats med fler frågor, bland annat

gällande upplevelser av olika stödarrangemang och önskvärd undervisning enligt

eleverna. Som tidigare nämnts kunde också datainsamlingsmetoden ha kompletterats.
Dessa korrigeringsförslag är dock ingen garanti för att narrativen skulle bli mer
uttömmande.

Som metod för den andra delen av resultatanalysen valdes analys av narrativen. Johansson
(2007, s. 288) lyfter fram en modell med fyra olika tillvägagångssätt för analys av

berättelser utifrån ett narrativt perspektiv, och i den här avhandlingen valdes delperspektiv
med fokus på innehåll. Detta innebär att analysen fokuserade på vissa stycken och
kategorier skapades utifrån mönster i elevernas berättelser (Johansson, 2007, s. 289).

Analysen resulterade slutligen i fyra kategorier, som jag valt att benämna annorlundaskap

och missförstånd, understimulering och frustration, samhörighet och erkännande, samt

välvillighet och stöd. Jag anser att dessa kategorier ger en överskådlig bild av vad som
framkom i narrativen, samtidigt som de besvarar avhandlingens syfte.

Avslutningsvis anser jag att studien uppnår hög tillförlitlighet och trovärdighet samt att
god forskningsetik följts. Tillförlitligheten har beaktats genom att forskningsprocessen

beskrivs noggrant och de val som gjorts motiveras. Trots de tidigare nämnda nackdelarna
med att intervjufrågorna var få och öppna minskade detta risken för att informanterna blev

styrda, vilket höjer tillförlitligheten. Hög trovärdighet har också uppnåtts, eftersom
62

studiens resultat besvarar avhandlingens syfte. Trovärdigheten höjs ytterligare av att

resultatet till stor del överensstämmer med tidigare forskning. God forskningsetik har

följts, genom att informanterna har deltagit frivilligt och all information om dem har
behandlats konfidentiellt.

6.2 Resultatdiskussion
På grund av avhandlingens kvalitativa karaktär är resultaten i sig inte generaliserbara. De
lyfter istället fram individuella narrativ och beskriver hur särskilt begåvade elever kan
uppleva sin skolgång.

I den här studien lyfter samtliga elever fram upplevelser av att vara annorlunda och
avvikande från normen, vilket också överensstämmer med tidigare forskning (Persson,
2010; Peterson & Ray, 2006). Den största avvikelsen som eleverna upplever i jämförelse

med sina jämnåriga är den kognitiva förmågan. Eleverna uppfattar att de förstår stoffet
bättre, lär sig snabbare, resonerar annorlunda och har större kapacitet att ta till sig och

komma ihåg ny kunskap. Utöver detta nämns upplevelser av att känna sig annorlunda som

person och att bli utpekad på grund av sin särskilda begåvning. Även om särskild
begåvning i teorin lyfts fram som något mycket komplext, är alltså de särskilt begåvade
elevernas upplevelser av begreppets innebörd relativt enhetliga. Chan (2015, s. 159) och
Idsøe (2014, s. 36) framhåller att det finns tre grundläggande aspekter som alltid bör

beaktas vid undervisning av särskilt begåvade elever, nämligen brådmogenhet, intensitet
och komplexitet. Brådmogenhet innebär att särskilt begåvade elever lär sig tidigare och
snabbare än sina jämnåriga, intensitet syftar på en intensiv känslomässig lyhördhet samt

en sällsynt förmåga till koncentration och uthållighet, medan komplexitet innebär att

särskilt begåvade elever har en högre och mer abstrakt tankeförmåga än sina jämnåriga.

Upplevelserna eleverna i denna studie lyfter fram harmonierar väl med de tre aspekter
Chan (2015) och Idsøe (2014) presenterar, vilket understöder deras teori om vad som är
viktigt att beakta i undervisningen av särskilt begåvade elever.

63

Den här studien visar att särskilt begåvade elever på grund av sitt annorlundaskap upplever
att det är utmanande att samarbeta med andra elever. Eleverna trivs därför bäst att jobba

självständigt eller tillsammans med andra likasinnade, vilket också tidigare forskning av
Phillips och Lindsay (2007, s. 64–65) uppmärksammar. Robinson, Shore och Enersen

(2007, s. 123–126) framhåller att flexibel gruppering, där eleverna grupperas exempelvis
enligt kognitiv nivå eller intresse, är en användbar metod vid differentiering för särskilt
begåvade elever. Flexibel gruppering ger möjlighet för kognitivt likasinnade elever att

stöda och lära av varandra, vilket ökar deras drivkraft att fortsätta utvecklas (Idsøe, 2014,
s. 46, Silverman, 2016, s. 280). Samtidigt poängterar Wahlström (2019, s. 10) att en del

särskilt begåvade barn tenderar att bli ensamvargar, som ser kamrater mest som
störningsmoment. Därför är det viktigt att eleverna får socialt stöd från skolan för att lära
sig att fungera i grupp och se sina medmänniskor som värdefulla resurser.

Denna studie tyder på att understimulering är den största svårigheten som särskilt

begåvade elever upplever i skolan, vilket också överensstämmer med tidigare forskning
(Jaskari & Karvonen, 2014; Laine, 2012; Persson, 2010). Eleverna är ofta uttråkade på
lektionerna, vilket orsakas av att undervisningstempot är för långsamt, utmaningarna få

och uppgifterna lätta. Att skolsystemet bygger på repetition upplevs frustrerande för dessa

elever som genast förstår stoffet, vilket även Peine och Coleman (2010) lyfter fram. Idsøe
(2014, s. 36) poängterar att särskilt begåvade elever blir mer motiverade, klarar sig bättre

i skolan samt utvecklar en mer positiv självbild och en större tilltro till den egna förmågan
ifall de erbjuds akademiska utmaningar som motsvarar deras förmåga. För att eleven ska

kunna erhålla en adekvat undervisning är det dock avgörande att läraren har kunskap om

särskild begåvning, hur dessa elever kan identifieras och hurdant stöd de är i behov av
(Wahlström, 2019, s. 18). En förklaring till de särskilt begåvade elevernas upplevelser av
understimulering kan därför vara lärares brist på kunskap om dessa elever och deras

stödbehov, vilket även tidigare forskning belyst (Tirri, 2019). Andra förklaringar kan vara
lärares tidsbrist eller praktiska orsaker, vilka i denna studie också lyfts fram som hinder
för att erhålla stöd.

I den här studien lyfter de särskilt begåvade eleverna fram positiva upplevelser av sina

kamratrelationer i skolan. Eleverna upplever att de blir bra bemötta av andra elever och
64

de känner glädje över att vara tillsammans med dem. Detta skiljer sig från tidigare

forskning, som visat att särskilt begåvade elever ofta upplever sig utstötta och illa

behandlade av andra elever (Persson, 2010; Peterson & Ray, 2006; Peterson, Duncan &
Canady, 2009).

Ett intressant och delvist motstridigt resultat som tidigare forskning (Jaskari & Karvonen,
2014) också kommit fram till är att särskilt begåvade elever trivs i skolan, trots att de

mestadels upplever undervisningen som långtråkig och ointressant. Här är det därför
relevant att fundera på vilka faktorer som är avgörande för elevernas skoltrivsel. De

faktorer som eleverna i denna studie lyfter fram är bra kamrater, tillräckligt stöd och att
skolan går bra. Wahlström (2019, s. 41–42) poängterar att särskilt begåvade barn, precis
som alla andra barn, har ett grundläggande behov av att tillhöra en stödjande kamratgrupp,

där de känner sig trygga, sedda och accepterade. Att eleverna i denna studie upplever sig
vara accepterade och likvärdiga medlemmar i skolgemenskapen kan därför vara en central

faktor med tanke på deras skoltrivsel. Detta kan också förklara elevernas upplevelser av

att skolan går bra, eftersom Wahlström (2019, s. 42) framhåller att särskilt begåvade elever
som känner sig accepterade av andra elever får stärkt självförtroende, vilket leder till att

skolan i allmänhet går bättre. Flera av eleverna i denna studie lyfter dessutom fram att

deras skoltrivsel förbättrades efter att de blev erbjudna stöd för sitt lärande. Idsøe (2014,
s. 36) poängterar att särskilt begåvade elever blir mer motiverade och klarar sig bättre i

skolan ifall de blir erbjudna adekvat stöd för sitt lärande. Således kan ytterligare en
förklaring till elevernas skoltrivsel vara att de sätter sin rådande situation i relation till
tidigare upplevelser.

I den här studien upplever alla de särskilt begåvade eleverna att de erbjuds stöd för sitt
lärande, och att detta sker på olika sätt. Några elever framhåller dessutom att det stöd de
får är lagom och tillräckligt. Detta skiljer sig från tidigare forskning som lyfter fram att

särskilt begåvade elever upplever att de inte blir bemötta med stöd (Persson, 2010) eller

att stödet är mycket bristfälligt (Laine, 2012). Det är likväl intressant att reflektera över
varför elever som ofta upplever sig understimulerade av undervisningen, samtidigt tycker

att det stöd de får är tillräckligt. En eventuell förklaring till detta motstridiga resultat kan
vara att eleverna anser att de inte riktigt har några svårigheter, eftersom en tråkig
65

undervisning går att uthärda. Förklaringen kan också ligga i undervisningens uppbyggnad

eller skolans sätt att möta olikheter. Ytterligare en förklaring kan vara att eleverna inte är
medvetna om hurdan undervisning de har rätt till. Det sistnämnda kan motiveras av att

flera av eleverna är tillfreds med att ofta jobba självständigt och att inte alls bli erbjuden
undervisning i en del ämnen.

De vanligaste typerna av stödåtgärder som lyfts fram i denna studie är berikning och

acceleration, vilket delvis överensstämmer med tidigare forskning. Idsøe (2014, s. 40)
framhåller att berikning av läroplanen är den mest använda formen av differentiering för
särskilt begåvade elever, och Laine och Tirri (2016, s. 157) lyfter fram att anpassade
uppgifter och lärmaterial, vilket kan jämföras med berikning, är den mest använda

stödåtgärden för särskilt begåvade elever i Finland. När det gäller acceleration skiljer sig

resultaten från vad tidigare forskning lyft fram. Enligt Laine och Tirri (2016, s. 158) är
acceleration, både vad gäller lärostoff och årskurs, en sparsamt förekommande stödåtgärd
i Finland.

De tidigare studierna av Laine (2012) och Laine och Tirri (2016) genomfördes innan Glgu

2014 togs i bruk och därför kan implementering av den nya läroplanen vara en förklaring

till att eleverna i denna studie har avvikande upplevelser av stöd, både vad gäller dess
omfattning och form. Tre elever (från olika skolor) framhåller att de inte fick något stöd

alls under de första skolåren, medan tidpunkten för när de började erbjudas stöd

sammanfaller till cirka ett år efter att Glgu 2014 togs i bruk. Andra förklaringar till både
elevernas personliga förbättrade upplevelser och resultatets avvikelse från tidigare
forskning kan vara att särskild begåvning har blivit ett mer aktuellt ämne i samhället och
att handlingsplaner för undervisning av särskilt begåvade elever har utarbetats i flera
kommuner.

Samtliga elever i denna studie framhåller att det är mycket viktigt att särskilt begåvade
elever erbjuds stöd i skolan. Att få sina stödbehov tillgodosedda är enligt eleverna
avgörande för trivseln, eftersom brist på stöd lätt kan leda till understimulering och

uttråkning. Vidare betonar eleverna att avsaknad av stöd kan ha långsiktiga konsekvenser

för särskilt begåvade elevers lärande och utveckling. De lyfter fram att det kan leda till
dåliga upplevelser av skolan, psykiskt illamående, brist på studieteknik och svårigheter i
66

arbetslivet. Elevernas motiveringar till varför det är viktigt att stödja särskilt begåvade

elever överensstämmer således med litteraturen (Silverman, 2016, s. 32; Liljedahl, 2017,
s. 40).

Några av eleverna i denna studie framför önskemål om mera stöd för sitt lärande. Det som

önskas är fler anpassade uppgifter och acceleration i flera ämnen, vilket också framkom i

en tidigare studie av Laine (2012). Utöver detta uttrycks en önskan om att lärare skulle
vara mer engagerade och inte se till mängden, utan till varje specifik elev och dess behov.

Tirri (2019) poängterar att särskilt begåvade elever inte är någon homogen grupp och
därför är det viktigt att beakta deras olikheter och uppmärksamma varje elevs individuella

behov i undervisningen. Dessutom framhåller Glgu 2014 att alla elever är unika och har

rätt att bemötas utifrån sina individuella behov (Utbildningsstyrelsen, 2014, s. 13, 29). De
lärmiljöer och arbetssätt som används i undervisningen ska därför beakta elevernas
olikheter och stödja den enskilde individens utveckling och lärande.

6.3 Slutsatser
Resultaten från den här studien visar att särskilt begåvade elever trivs bra i skolan. De har
bra kamratrelationer, blir bra bemötta av lärare och erbjuds stöd för sitt lärande. Den
största svårigheten eleverna upplever i skolan verkar vara understimulering.

Undervisningen upplevs ofta som långtråkig och ointressant, samtidigt som uppgifterna
sällan erbjuder utmaningar. Enligt Glgu 2014 har alla elever rätt till en god undervisning

och stöd för sitt lärande och välbefinnande (Utbildningsstyrelsen, 2014, s. 13). Vidare
betonas att varje elev ska få uppmuntran och stöd för att utvecklas till sin fulla potential,
samt att positiva känslor och en glädje över att lära ska motivera och inspirera eleven till

att utveckla sin kompetens. Resultaten från denna studie tyder därmed på att särskilt
begåvade elever inte erhåller sådan undervisning som de enligt styrdokumenten har rätt
till.

Skolan har först och främst en skyldighet att erbjuda undervisning åt alla elever

(Utbildningsstyrelsen, 2014, s.13). I denna studie framkommer dock att en del särskilt
67

begåvade elever ofta jobbar självständigt utanför klassen, vilket innebär att de inte får

någon undervisning alls i vissa ämnen. Skolorna borde därför i första hand trygga särskilt

begåvade elevers rätt till undervisning. Vidare bör undervisningen differentieras, så att de

särskilt begåvade elevernas brådmogenhet, intensitet och komplexitet beaktas (Idsøe,
2014, s. 36; Utbildningsstyrelsen, 2014, s. 29). I vissa fall är differentiering inte tillräcklig
för att särskilt begåvade elever ska lära sig och utvecklas, och då behöver skolan erbjuda

andra undervisningsarrangemang för att tillgodose elevernas behov. Det kan exempelvis
handla om årskursintegrerade studier (acceleration), flexibla grupperingar eller stödformer

inom trestegsstödet, såsom handledning, stödundervisning eller specialundervisning på
deltid (Utbildningsstyrelsen, 2014, s. 38, 62).

För att eleven ska kunna erhålla en adekvat undervisning är det enligt Wahlström (2019,
s. 18) avgörande att lärare har kunskap om särskild begåvning och om hurdant stöd särskilt

begåvade elever är i behov av. Tirri (2019) framhåller att det finns en stor kunskapsbrist
gällande särskilt begåvade elever i finländska skolor, vilket också avspeglas i denna studie.

Det skulle därför vara viktigt att alla lärare erbjöds mer kunskap och verktyg för att kunna
undervisa och stödja särskilt begåvade elever, vilket Holmlund (Abrahamsson, 2018)
också framhåller.

I denna avhandling framkommer att de särskilt begåvade elevernas upplevelser av skolan,
och samtidigt deras skoltrivsel, förbättrades efter att de blev erbjudna stöd för sitt lärande.
Idsøe (2014, s. 36) menar också att särskilt begåvade elever blir mer motiverade, klarar
sig bättre i skolan samt utvecklar en mer positiv självbild och en större tilltro till den egna

förmågan ifall de erbjuds anpassningar som motsvarar den egna förmågan. Det är därför

mycket viktigt att skolor erbjuder även särskilt begåvade elever stöd för lärande. Vidare
betonar Silverman (2016, s. 149) att en tidig identifiering är viktig för att eleven i ett så
tidigt skede som möjligt ska kunna erbjudas stöd. Med hänsyn till det och de upplevelser
eleverna i denna studie lyfter fram är det mycket viktigt att särskilt begåvade elever

identifieras i ett tidigt skede av skolgången. För att det i sin tur ska vara möjligt behöver
lärare inneha kunskap om särskild begåvning och hur särskilt begåvade elever kan
identifieras (Wahlström, 2019, s. 18).

68

Trots att denna studie visar på att det finns många likheter i de särskilt begåvade elevernas

berättelser, så är det ändå viktigt att poängtera att eleverna är olika och ingen elevs

upplevelser är identiska med någon annans. Precis som Glgu 2014 poängterar
(Utbildningsstyrelsen, 2014, s. 13) är alla elever unika, och detta gäller även de särskilt

begåvade eleverna. De här eleverna är ingen homogen grupp och kan inte bemötas utifrån
en sådan premiss (Tirri, 2019). Vid planering av undervisning och stödåtgärder för särskilt
begåvade elever är det därför viktigt att se till den enskilde individens utvecklingsnivå,
förutsättningar och behov (Utbildningsstyrelsen, 2014, s. 29).

Slutligen vill jag framhålla att denna studie kan vara till nytta för både lärarstuderande,
yrkesverksamma lärare och utbildningsanordnare; studien belyser vikten av att stödja även
särskilt begåvade elever. Tidigare forskning och litteratur lyfter visserligen fram detta

faktum, men denna studie förstärker påståendet genom att synliggöra de särskilt begåvade
elevernas egna synpunkter och upplevelser. Dessutom visar studien att även om särskilt
begåvade elever erbjuds stöd, erhåller de inte en sådan undervisning som de enligt

styrdokumenten har rätt till (Utbildningsstyrelsen, 2014, s. 13, 28). Eleverna upplever sig
vara understimulerade och i en del fall får eleverna ingen undervisning alls inom något
ämne.

Detta

är

en problematik

som behöver tas på

allvar.

Skolor

och

undervisningspersonal behöver erhålla tillräckliga kunskaper och resurser för att kunna
erbjuda en rättvis och adekvat undervisning även för särskilt begåvade elever.

6.4 Förslag på fortsatt forskning
I denna studie framkom att elevernas upplevelser av skolan förbättrades efter att de
började erbjudas stöd för sitt lärande. Tidpunkten för när skolorna började erbjuda stöd

sammanföll hos flera elever till cirka ett år efter att Glgu 2014 tagits i bruk.
Implementering av den nya läroplanen och, i samband med det, utveckling av strategier

för undervisning av särskilt begåvade elever kan därför tänkas ha ett samband med utökat
stöd för särskilt begåvade elever. Detta är dock inget studien ger belägg för, utan det är

enbart forskarens eget antagande. Ett intressant område för fortsatt forskning kunde
69

därmed vara huruvida förekomsten av handlingsplaner och strategier inverkar på särskilt
begåvade elevers upplevelser av skolan.

Denna studie visar att särskilt begåvade elever i huvudsak upplever undervisningen som

långtråkig och ointressant. De gånger undervisningen upplevs som intressant och rolig är
när den är anpassad till elevens nivå och eleven faktiskt lär sig något. Ett intressant och

viktigt forskningsområde skulle därför vara att utforska användbara metoder för att
anpassa undervisningen för särskilt begåvade elever. Förutom att undersöka möjligheter i
den egna skolmiljön, kunde man exempelvis undersöka nyttan av ett utökat samarbete
mellan olika skolor och utbildningsstadier, samt mellan skolor och företag.

Den här studien är som tidigare nämnt av kvalitativt slag, vilket innebär att resultaten inte
kan generaliseras. Det skulle därför vara relevant att undersöka särskilt begåvade elevers

skoltrivsel ur ett kvantitativt perspektiv, för att få generaliserbara resultat. Syftet med
kvalitativ forskning är ofta att utifrån ett visst fenomen undersöka människors

uppfattningar och upplevelser (Nyberg & Tidström, 2012, s. 125), medan den kvantitativa
forskningens huvudsakliga syfte är att mäta och förklara mängder och förekomst (Eneroth,
2015, s. 2). Detta innebär alltså att studiens syfte borde omformuleras för att kunna
tillämpas inom kvantitativ forskning.

70

Litteratur
Abrahamsson, P. (10 mars 2018). Stöder vi våra blivande genier? Hämtad 3 mars 2020,
från Svenska YLE: https://svenska.yle.fi/artikel/2018/03/10/stoder-vi-varablivande-genier

Berlin, J. (2009). It's all a matter of perspective: Student perceptions on the impact of
being labeled gifted and talented. Roeper Review, 31(4), 217-223.

Bold, C. (2012). Using Narrative in Research. London: SAGE.
Chan, D.W. (2015). Education for the Gifted and Talented. I J.D. Wright (Red.),

International Encyclopedia of the Social & Behavioral Sciences Vol 7 (158–164).
Florida: Elsevier Science Direct.

Chase, S. E. (2005). Narrative Inquiry. Multiple Lenses, Approaches, Voices. I N. K.

Denzin, & Y. S. Lincoln, (Red.), The SAGE Handbook of Qualitative Research
(s. 651–680). Los Angeles: SAGE.

Coleman, L.J. & Cross, T.L. (2014). Is Being Gifted a Social Handicap? Journal for the
Education of the Gifted, 37(1), 5–17.

Coleman, L.J., Micko, K.J. & Cross, T.L. (2015). Twenty-Five Years of Research on the
Lived Experience of Being Gifted in School: Capturing the Students’ Voices.
Journal for the Education of the Gifted, 38(4), 358–376.

Cross, T.L., Stewart, R. & Coleman, L.J. (2003). Phenomenology and Its Implications
for Gifted Studies Research: Investigating the Lebenswelt of Academically
Gifted Students Attending an Elementary Magnet School. Journal for the
Education of the Gifted, 26(3), 201– 220.

Dalen, M. (2015). Intervju som metod. Malmö: Gleerups utbildning AB.
Denscombe, M. (2012). Forskningshandboken - för småskaliga forskningsprojekt inom
samhällsvetenskaperna (2 uppl.). Lund: Studentlitteratur.

71

Denscombe, M. (2018). Forskningshandboken - för småskaliga forskningsprojekt inom
samhällsvetenskaperna (4 uppl.). Lund: Studentlitteratur.

Eddles-Hirsch, K., Vialle, W., Rogers, K., & McCormick, J. (2010). “Just Challenge

Those High-Ability Learners and They’ll Be All Right!” The Impact of Social
Context and Challenging Instruction on the Affective Development of HighAbility Students. Journal of Advanced Academics, 22(1), 106–128

Eneroth, B. (2015). Hur mäter man vackert? Grundbok i kvalitativ metod. Stockholm:
Natur & Kultur. [Elektronisk resurs] (2 uppl.).

Finlex. (1998). Lag om grundläggande utbildning 628/1998. Hämtad 10 januari 2020,
från https://www.finlex.fi/sv/laki/ajantasa/1998/19980628

Finlex. (1999). Finlands grundlag 731/1999. Hämtad 18 mars 2020, från
https://www.finlex.fi/sv/laki/ajantasa/1999/19990731

GeniusTests. (2020). About the Wechsler Intelligence Test. Hämtad 23 mars 2020, från
https://geniustests.com/about-wechsler-intelligence-test

Heikkinen, H. L. (2018). Kerronnallinen tutkimus. I J. Aaltola & R. Valli (Red.),

Ikkunoita tutkimusmetodeihin II. Näkökulmia aloittelevalle tutkijalle tutkimuksen
teoreettisiin lähtökohtiin ja analyysimenetelmiin (s. 170–187). Jyväskylä: PSkustannus.

Hänninen, V. (2018). Narratiivien tutkimuksen käytäntöjä. I J. Aaltola, & R. Valli,

(Red.), Ikkunoita tutkimusmetodeihin II. Näkökulmia aloittelevalle tutkijalle
tutkimuksen teoreettisiin lähtökohtiin ja analyysimenetelmiin (s. 160–178).
Jyväskylä: PS-kustannus.

Idsøe, E. C. (2014). Elever med akademisk talent i skolen. Oslo: Cappelen Damm
Akademisk.

Jaskari, N. & Karvonen, L. (2014). ”Välillä on vähän tylsää, kun ne on silleen aika

helppoja”– Lahjakkaiden kuudesluokkalaisten oppilaiden opetus ja oppiminen:
opettajien ja oppilaiden käsityksiä. Opublicerad avhandling för pedagogie
magistersexamen. Jyväskylän yliopisto, Jyväskylä.
72

Johansson, A. (2007). Narrativ teori och metod. Lund: Studentlitteratur.
Kaufman, S. & Sternberg, R. (2008). Conceptions of Giftedness. S. I. Pfeiffer (Red.),
Handbook of giftedness in children: Psychoeducational theory, research, and
best practices (s. 71–91). New York: Springer.

Kvale, S., & Brinkmann, S. (2009). Den kvalitativa forskningsintervjun. Lund:
Studentlitteratur.

Kåll, L., Sjöblom, M. & Kula, G. (2018). Nykarleby stads handlingsplan för elever med
särskild begåvning. Hämtad 3 februari 2020, från

file:///C:/Users/sundk/Downloads/Handlingsplan-sarskild-begavning%20(1).pdf
Laine, M. (2012). Älyllisesti lahjakkaiden oppilaiden kokemukset peruskoulussa

saadusta tuesta. Opublicerad avhandling för pedagogie magisterexamen.
Opettajankoulutuslaitos, Rauman yksikkö, Turun yliopisto, Turku.

Laine, S. & Tirri, K. (2016). How Finnish elementary school teachers meet the needs of
their gifted students. High Ability Studies, 27(2), 149–164.

Lapsiasia. (2020). FN:s konvention om barnets rättigheter. Hämtad 18 mars 2020, från
http://lapsiasia.fi/sv/lapsen-oikeudet/

Liljedahl, M. (2017). Särskilt begåvade elever – Pedagogens utmaning och möjlighet.
Stockholm: Gothia Fortbildning AB.

Lovisa stad. (2018). Sikta mot stjärnorna stöder särskilt begåvade elever. Hämtad 29

januari 2020, från https://www.loviisa.fi/sv/meddelanden/sikta-mot-stjarnornastoder-sarskiltbegavade-elever/

Marland, S. P. (1971). Education of the gifted and talented. Report to congress

[Elektronisk version]. Washington DC: U.S. Government Printing Office.

Mensa Finland. (2013). Suomen Mensa – Mikä on Mensa? Hämtad 24 mars 2020, från
https://www.mensa.fi/wordpress/?page_id=8

Mensa Finland. (2016). Lahjakkaat lapset. Hämtad 24 mars 2020, från
https://lahjakkaatlapset.fi/

73

Mensa International Limited. (2020). Mensa International – About us. Hämtad 24 mars
2020, från https://www.mensa.org/mensa/about-us

Mönks, F. & Mason, E. (2000). Developmental Psychology and Giftedness: Theories
and Research. i K. Heller, F. Mönks, R. Sternberg & R. Subotnik (Red.), 111
International Handbook of Giftedness and Talent -2 nd edition (s. 141–155).
Oxford: Elsevier Science Ltd.

Mönks, F. & Pflüger, R. (2005). Gifted Education in 21 European Countries: Inventory
and Perspective [Elektronisk version]. Nijmegen: Radboud University.

Mönks, F. & Ypenburg, I. (2009). Att se och möta begåvade barn - en vägledning för
lärare och föräldrar. Stockholm: Natur & Kultur.

National Association for Gifted Children. (u.å.). What is Giftedness? Hämtad 4 mars
2020, från https://www.nagc.org/resources-publications/resources/whatgiftedness

Nationalencyklopedin [u.å.]. Narrativ. Hämtad 14 april 2020, från

https://www.ne.se/uppslagsverk/encyklopedi/l%C3%A5ng/narrativ

Olsson, H. & Sörensen, S. (2011). Forskningsprocessen. Kvalitativa och kvantitativa
perspektiv. Stockholm: Liber.

Patel, R. & Davidson, B. (2011). Forskningsmetodikens grunder: att planera, genomföra
och rapportera en undersökning. Lund: Studentlitteratur.

Peine, M. & Coleman, L. J. (2010). The phenomenon of waiting in class. Journal for the
Education of the Gifted, 24 (2), 220–244.

Persson, R. (1997). Annorlunda land – särbegåvningens psykologi. Stockholm: Almqvist
& Wiksell.

Persson, R. (2010). Experiences of Intellectually Gifted Students in an Egalitarian and

Inclusive Educational System: A Survey Study. Journal for the Education of the
Gifted, 33(4), 536–569.

74

Peterson, J., & Ray, K. (2006). Bullying among the gifted: The subjective experience.
Gifted Child Quarterly, 50(3), 252–269.

Peterson, J., Duncan, N. & Canady, K. (2009). A Longitudinal Study of Negative Life

Events, Stress, and School Experiences of Gifted Youth. Gifted Child Quarterly,
53(1), 34–49.

Phillips, N. & Lindsay, G. (2007). Motivation in gifted students. High Ability Studies,
17(1), 57–73.

Renzulli, J. (2012). Reexamining the Role of Gifted Education and Talent Development

for the 21st Century: A Four-Part Theoretical Approach. Gifted Child Quarterly,
56(3), 150–159.

Renzulli, J. (2016). The Three-Ring Conception of Giftedness: A Developmental Model
for Promoting Creative Productivity. R. J. Sternberg & J. E. Davidson (Red.),

Conceptions of giftedness - second edition (s. 246–279). Cambridge: Cambridge
University Press.

Robinson, A., Shore, B. M. Enersen, D. L. (2007). Best practices in gifted education. An
evidence-based guide. USA: Prufrock Press Inc.

Schultz, S.M. (2012). Twice-Exceptional Students Enrolled in Advanced Placement
Classes. Gifted Child Quarterly, 56(3), 119–133.

Silverman, L.K. (2003). Characteristics of Giftedness Scale: Research and review of the
literature. Hämtad 4 mars 2020, från

https://www.spart5.net/cms/lib07/SC01000802/Centricity/Domain/491/Character
istics_Scale.pdf

Silverman, L.K. (2016). Särskilt begåvade barn. Stockholm: Natur och kultur.
Sternberg, R. (1995). A Triarchic Approach to Giftedness [Elektronisk version].

(Research Monograph 95126). New Haven, Connecticut: The National research
center on the gifted and talented

75

Tirri, K. (2019). Ethical Challenges in Inclusive Education: The Case of Gifted Students.
[PowerPoint-presentation]. Hämtad 3 februari 2020, från

http://www.avi.fi/documents/10191/12790898/21.11.19_Kirsi_Tirri_del2/47cec5
c6-410d4319-8f90-ff20887ffcbf

Tirri, K. & Kuusisto, E. (2013). How Finland Serves Gifted and Talented Pupils. Journal
for the education of the gifted 36(1), 84-96.

Utbildningsstyrelsen. (2004). Grunderna för läroplanen för den grundläggande

utbildningen. Helsingfors: Utbildningsstyrelsen. Hämtad 18 mars 2020, från
https://www.oph.fi/sv/utbildning-och-examina/grunderna-laroplanen-dengrundlaggande-utbildningen

Utbildningsstyrelsen. (2014). Grunderna för läroplanen för den grundläggande

utbildningen. Helsingfors: Utbildningsstyrelsen. Hämtad 3 mars 2020, från
https://www.oph.fi/sv/utbildning-och-examina/grunderna-laroplanen-dengrundlaggande-utbildningen

Wahlström, G.O. (2019). Begåvade barn i skolan - duglighetens dilemma? [Elektronisk
resurs] (2 uppl.). Köpenhamn: SAGA Egmont (Lindhardt og Ringhof A/S).

Wallström, C. (2010). Se mig som jag är. Varberg: Argument Förlag.

76

Bilaga 1. Informationsbrev

Mirjam Nybacka

Bästa elev och vårdnadshavare!

Mitt namn är Mirjam Nybacka och jag studerar specialpedagogik fjärde året på Åbo Akademi i
Vasa. Jag ska nu börja skriva min Pro gradu avhandling, kring temat särskild begåvning. Våren
2019 genomfördes ett särbegåvningsprojekt på Åbo Akademi i Vasa, med syftet att kartlägga hur
särskilt begåvade elever uppmärksammas inom grundläggande utbildningen samt speciallärares
kunskaper och erfarenheter av arbetet med dessa elever (i Svenskfinland). Mot bakgrund av denna
studie är det viktigt att undersöka ämnet ur ett elevperspektiv.

Syftet med min avhandling är att undersöka vilka upplevelser finlandssvenska särskilt begåvade
elever har av sin skolgång. Datainsamlingen kommer att ske via intervjuer med särskilt begåvade
elever i åldrarna 11–14 år. Intervjuerna sker om möjligt ansikte mot ansikte (till exempel på den
skola barnet går i), men ifall det av praktiska skäl är enklare kan intervjun även ske elektroniskt,
till exempel via Skype. I intervjuerna kommer jag att ställa frågor som berör elevens trivsel i skolan,
upplevelser av undervisningen, förståelse och stöd från lärarhåll, kamratrelationer samt eventuella
önskemål om hur skolan kunde fungera stödjande och motiverande. Intervjun sker med hjälp av en
intervjumanual och eleven behöver inte på något sätt förbereda sig. Tidpunkten för intervjuerna
kommer att vara någon gång under vårterminen 2020, gissningsvis i mars-april.
Materialet från intervjuerna kommer att behandlas konfidentiellt och forskningsetiska regler följs.
I avhandlingen kommer namnen på eleverna att fingeras och deras riktiga namn kommer inte att
publiceras någonstans. Skolans namn kommer inte heller att framgå. För att transkriberingen
(avskrivning) av intervjun ska ske så korrekt och tillförlitligt som möjligt, och för att all information
som är av vikt för undersökningen ska inkluderas, kommer intervjuerna att spelas in.
Inspelningarna används dock enbart för avhandlingens syfte och de kommer senare att förstöras.
Min fråga är nu till dig som elev: kan du tänka dig att ställa upp på intervju?

I och med att eleverna jag ska intervjua är minderåriga, hör det även till att jag frågar Er
vårdnadshavare om godkännande att Ert barn får delta i min studie. Meddela mig senast 31.12.2019
ifall barnet vill delta och Ni godkänner att Ert barn deltar i intervjun. För studien behöver jag även
lite bakgrundsinfo om eleven, vänligen beskriv vilken typ av särskild begåvning det är fråga om i
samband med att ni meddelar om deltagande.
Ifall ni har ytterligare frågor kring studien kan ni gärna kontakta mig.
Tack på förhand!
Med vänliga hälsningar,
Mirjam Nybacka
(Kontaktuppgifter)

Bilaga 2. Intervjuguide

Mirjam Nybacka

Bakgrundsfrågor

Kan du börja med att berätta hur gammal du är och i vilken årskurs du går?
Har du upplevt att du lär dig på något sätt annorlunda än dina klasskompisar?
- När och hur upptäckte du det?
Har du fått höra att du är särskilt begåvad?
Vad tror du att det innebär att vara särskilt begåvad?
Har din särskilda begåvning bekräftats med ett test, eller på något annat sätt?
Upplevelser av skolan

Kan du berätta om hur du trivs i skolan?
- Kan du berätta lite mera om varför du trivs/inte trivs?
Deltar du i den vanliga undervisningen i klassen?
Kan du berätta om dina upplevelser av undervisningen?
- Finns det gånger då undervisningen känns jobbig? I så fall, när och varför?
- När upplever du att undervisningen är intressant och rolig?
- Brukar du göra samma uppgifter som de andra eleverna? Kan du berätta om hur du
upplever dem?
Har du några favoritämnen? Vilka i så fall, och varför?
Har du kompisar i skolan? På fritiden?
- Vad brukar du göra med kompisarna?
Hur trivs du med dina klasskamrater?
Kan du berätta om hur det känns att vara tillsammans med andra elever?
Har du någon speciell roll i klassen?
- Hur upplever du den?
Kan du berätta om hur dina lärare är?
Upplever du att dina lärare bryr sig om eleverna? På vilket sätt märks det?
Hur upplever du att dina lärare bemöter dig?
Upplever du att det är viktigt att särskilt begåvade elever erbjuds stöd i skolan? (med stöd menas
alla typer av åtgärder och anpassningar som gynnar/underlättar skolgången och lärandet)
Upplever du att det är viktigt att du får stöd i skolan?
Får du någon typ av stöd i skolan?
- Ifall ja: kan du berätta mer om hurudant stöd du får?
- Hur upplever du det stöd du får?
Vad upplever du att lärarna har gjort eller gör för att hjälpa dig i skolan?
Finns det något som du önskar att skulle vara annorlunda i skolan?

