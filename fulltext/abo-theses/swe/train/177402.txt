“You are not just fans, you are family.”
Identifiering av meningsfulla teman inom Supernatural-fandom och
diskussion om fandom som levd religion

Sanna Forsblom, 36826
Avhandling pro gradu i religionsvetenskap
Handledare: Sofia Sjö
Opponenter: Elisabeth Diljaj, Sebastian Orre
Fakulteten för humaniora, psykologi och teologi
Åbo Akademi
2020

Sanna Forsblom
ÅBO AKADEMI – Fakulteten för humaniora, psykologi och teologi
Abstrakt för avhandling pro gradu
Ämne: Religionsvetenskap
Författare: Sanna Forsblom
Titel: “You are not just fans, you are family.” – Identifiering av meningsfulla teman inom
Supernatural-fandom och diskussion om fandom som levd religion
Handledare: Sofia Sjö
Avhandlingens syfte är att identifiera meningsfulla teman inom fandomen kring tv-serien
Supernatural och att utforska hur fandom, utgående från perspektivet levd religion, kan
ses som ett alternativ till traditionella religioner.
För att ge en bild av fenomenet fandom och hur man argumenterat när man sett fandom
som religion tas flera teoretiska perspektiv på fandom och religion upp i avhandlingen.
Speciellt fokus läggs på teorier om levd- och vardagsreligion, enligt vilka det personer
anser vara meningsfullt är av intresse. Utgående från det här perspektivet diskuteras i
avhandlingen hur fandom kan ses som något meningsfullt för fans och motsvara levd
religion. Det meningsfulla för fans knyts även till teorier om intertextualitet.
Materialet för analysen har samlats in på det sociala mediet Tumblr och inkluderar inlägg
med både text och bilder. Det insamlade materialet har kategoriserats enligt
återkommande teman som identifierats som meningsfulla för dem som gjort inläggen. De
sex tema som identifierats och diskuterats i analysen är: att dela med sig, att återskapa
material, humor, skådespelare, att kritisera och att försvara gemenskapen. Med hjälp av
flera exempel från materialet diskuteras hur temana är meningsfulla för fans av
Supernatural. I analysen anpassas även Nancy Ammermans och Meredith McGuires tre
aspekter om utövning på vilka levd religion utövas på materialet och en diskussion förs
om hur fandom kan fungera som ett alternativ till traditionella religioner.
Avhandlingens slutsats är att fans finner olika teman inom fandom meningsfulla. De
meningsfulla teman som kunnat identifieras inom den valda fandomen motsvarar flera
aspekter av levd religion, vilket tyder på att fandom för vissa personer kan fungera som
en ersättare för traditionella religioner.
Nyckelord: Religion, Populärkultur, Supernatural, Fans, Fandom, Levd religion,
Vardagsreligion, Meningsskapande
Datum: 21.04.2020

Sidoantal: 89

1

Sanna Forsblom

Innehållsförteckning
1 Introduktion ............................................................................................................... 3
1.1 Syfte och forskningsfält...................................................................................... 4
1.2 Supernatural........................................................................................................ 6
1.3 Självpositionering ............................................................................................... 9
2 Teoretiska infallsvinklar.......................................................................................... 11
2.1 Fans och fandom............................................................................................... 11
2.2 Fandom som religion ........................................................................................ 15
2.3 Fandom som något meningsfullt ...................................................................... 18
2.4 Fandom och intertextualitet .............................................................................. 22
3 Metod och material ................................................................................................. 24
3.1 Internetforskning .............................................................................................. 25
3.2 Tumblr .............................................................................................................. 27
3.3 Etiska problem .................................................................................................. 30
3.4 Mitt material ..................................................................................................... 33
4. Analys .................................................................................................................... 38
4.1 Att dela med sig – skapande av gemenskap ..................................................... 39
4.2 Återskapande – återtolkning och analys ........................................................... 43
4.3 Humor – delad glädje är dubbel glädje............................................................. 48
4.4 Skådespelarna – stjärndyrkan och inspiration för engagemang ....................... 54
4.5 Fans och anti-fans – en skala av negativitet ..................................................... 61
4.6 Motreaktioner till hat – försvar, gränser och gemenskap inom fandom........... 67
4.7 Fandom som levd religion – deltagande, möten och gemenskap ..................... 73
5 Avslutning ............................................................................................................... 77
Referenser .................................................................................................................. 80
Materialförteckning .................................................................................................... 84
2

Sanna Forsblom

1 Introduktion
De flesta människor har en berättelse om något speciellt fenomen som oväntat
övertagit deras liv för en längre eller kortare tid. Frasen ”det bara hände” passar
ganska bra in. För mig personligen har det här fenomenet varit fandom. Jag vet inte
när eller hur, men vid någon tidpunkt under mitt liv blev jag ett fan.
Under årens gång kom jag även att märka att en stor del av mina vänner också ramlat
i samma fandom-grop som jag och att vi ofta uppmuntrar varandra att gräva oss
djupare in i fandom-livet. Vi sätter ner tid och energi på att se på samma tv-serier och
filmer eller att läsa samma böcker och serietidningar. Många av oss söker även fram
fan-producerat material som vi sedan delar med varandra för att det antingen är
snyggt, inspirerande eller humoristiskt (oftast det sistnämnda). De flesta av oss
spenderar flera hundra euro för att under några veckoslut omringa oss med andra
fans, köpa deras varor, se deras dräkter och diskutera det senaste inom fandom. För
att inte tala om att vi själva spenderar veckor på att sy, klistra ihop och skapa dräkter
inspirerade av våra favoritkaraktärer.
Medan jag inte tror att någon av mina vänner skulle kategorisera våra fandom som
religion, förutom på skämt, är vi alla överens om att fandom är och alltid varit
meningsfullt för oss. Vi tycker om att omge oss med fandom i vardagen, och ifall vi
kan inkorporerar vi också fandom-element i evenemang som inte är fandom-baserade
(vappen, halloween, lilla jul osv.). Det är inte det att sådana evenemang inte skulle
vara trevliga eller bra så som de är. Men ifall vi kan göra det till fandom så varför
inte? Det blir mera personligt för oss då, mera meningsfullt och i många fall roligare.
Med tanke på hur mycket mina vänner och jag anstränger oss för att alltid ha en del
av fandom med i allt kanske vi borde fundera lite mera på den roll fandom faktiskt
har i våra liv. Fandom är något som ger oss gemenskap, som ger oss något att
fokusera på. Fandom är något vi sätter ner blod, svett och tårar på utan att ifrågasätta
ifall vi borde göra det. Vi diskuterar det konstant även om det ger oss både negativa
3

Sanna Forsblom
och positiva upplevelser. För vissa fans ger fandom både glädje och mening i livet på
samma sätt som religion gör för andra. Så hur nära den traditionella formen av
religion är då fandom? Är det faktum att det är meningsfullt för fans tillräckligt för
att argumentera för fandoms roll som religion? Vilka teman inom fandom är det som
är meningsfulla för fans och varför är de meningsfulla?

1.1 Syfte och forskningsfält

Som diskussionen ovan antyder handlar den här avhandlingen om fandom, religion
och meningsskapande. Syftet med min avhandling är att se vad fans anser vara
meningsfullt med fandom och vad som möjligen kan göra fandom till ett alternativ
till traditionella religiösa institutioner. Synen på religionens roll i samhället har redan
länge varit i förändring. Därför är tanken att se på vanligen icke-religiösa fenomen
som religioner eller religionslika inte ny. Flera olika fenomen har fått
uppmärksamhet från forskare för att de verkar uppfylla traditionella religioners
uppgifter i människors liv. Fandom är ett sådant fenomen.
Jag har valt att se på fandom ur perspektivet levd religion eller vardagsreligion.
(Ammerman 2016) Med det här perspektivet på religion står det människor själva
anser vara meningsfullt i fokus. Teorier kring levd religion är relativt nya, men har
redan hunnit appliceras på flera olika fenomen, till exempel trädgårdsarbete, konst
och dans (Ganzevoort och Roeland 2014).
Jag fokuserar på fandomen kring tv-serien Supernatural (2005-) i den här
avhandlingen. Supernatural är för mig ett bekant fenomen från tidigare eftersom jag i
min kandidatavhandling skrev om seriens karaktär Lucifer. Samtidigt är jag även
själv ett fan av serien. Som material har jag samlat in inlägg som är relaterade till
Supernatural från sociala mediet Tumblr. Jag presenterar mitt material närmare i
kapitel tre. I genomgången av materialet har jag identifierat återkommande teman i
det som fans publicerat och analyserat på vilket sätt de är meningsfulla för fansen.
Mitt syfte med avhandlingen har förändrats under skrivprocessen, men jag har från
första början strävat efter att ge en mångsidig bild av fandom. Därför har jag valt att
söka fram inlägg med både positivt och negativt innehåll. Både det positivt och det
4

Sanna Forsblom
negativt laddade materialet har i slutändan visat sig stöda olika delar av
meningsskapandet inom fandom.
Eftersom jag behandlar ett ämne där religion och fandom möts är mitt forskningsfält
tvärvetenskapligt. I det stora hela kan man säga att mitt intresseområde ligger inom
kopplingen mellan religion och populärkultur. Det finns flera andra forskare som
redan noterat att det finns en koppling mellan de här fenomenen och man har studerat
dem från olika synvinklar. (Forbes 2005, s. 11-19) Bland annat Bruce Forbes anser
att det finns fyra relationer mellan religion och populärkultur som kan studeras.
Dessa är religion i populärkultur, populärkultur i religion, populärkultur som
religion, samt religion och populärkultur i dialog. Det är den tredje relationen,
populärkultur som religion, som är central i den här avhandlingen.
Även andra forskare, som Gordon Lynch (2005, s. 21) och Diane Winston (2009),
har noterat att populärkultur kan ses som religion och anser att relationen mellan de
två fenomenen är värd att studera. Winston (2009) har även specifikt fokuserat på
hur populärkultur kan fungera som vardagsreligion, vilket innebär att steget till att se
samma relation mellan fandom och levd religion är kort.
Eftersom jag valt att fokusera på fandom kring en tv-serie och inte det
populärkulturella fenomenet i sig berör den här avhandlingen även
receptionsforskning. (Aveyard och Moran 2013) Receptionsforskning fokuserar på
åskådaren av film och tv-serier, vilket är en kategori där fandom faller väl in.
Åskådarnas åsikter, upplevelser och känslor är bara några faktorer som
receptionsforskare är intresserade av och som även är relevanta i den här
avhandlingen.
I det här kapitlet tar jag ännu upp några teman. För det första presenterar jag tvserien Supernatural, vad den handlar om och vilken tidigare forskning som gjorts om
serien. För det andra diskuterar jag min position som både forskare och fan, samt vad
det fört med sig under avhandlingsprocessen.
I kapitel två diskuterar jag de teoretiska perspektiven som är relevanta för
avhandlingen. Det här inkluderar fandom som ett enskilt fenomen, samt hur fandom
relaterar till religion, meningsskapande och intertextualitet.

5

Sanna Forsblom
Därefter presenterar jag i kapitel tre min metod och mitt material. Jag diskuterar
internetforskning i allmänhet och vilka problemområden som kan uppkomma. Jag
diskuterar även nätsidan Tumblr där jag samlat in mitt material. Slutligen diskuterar
jag materialet för avhandlingen, hur det samlats in och kategoriserats.
I det fjärde kapitlet framför jag min analys. Kapitlet är delat i sju delkapitel där de
sex första fokuserar på de olika teman som uppkommit i materialet. I det sjunde
delkapitlet diskuterar jag mitt delsyfte med avhandlingen, det vill säga relationen
mellan fandom och levd religion.
Slutligen avslutar jag avhandlingen med en sammanfattning av resultaten. Jag
diskuterar även vad som kunde studeras vidare inom ämnet.

1.2 Supernatural

Tv-serien jag valt att fokusera på i den här avhandlingen är Supernatural (2005-),
som oftast förkortats som SPN, vilket är den förkortning jag kommer att använda i
fortsättningen för att hänvisa till serien. Serien skapades av producenten Erik Kripke
och lanserades år 2005. Serien är nu inne på den femtonde och sista säsongen som
borde avslutas våren 2020.
SPN är en övernaturlig drama-serie som handlar om bröderna Dean och Sam
Winchester och deras liv. Bröderna jagar onda övernaturliga varelser för att
beskydda vanligt folk, en roll de tränats för hela sitt liv efter att deras mor, Mary,
mördats av en demon när de var barn. Deras far, John, anser att familjens huvudsyfte
är att hitta den demon som mördade Mary och döda den.
Serien är uppbyggd enligt en enkel modell där de flesta avsnitten kretsar kring ett fall
med en specifik övernaturlig varelse. Dean och Sam blir medvetna om att det skett
något onormalt i ett område och tar sig dit för att undersöka saken. Efter en del
detektivarbete reder de ut vilken övernaturlig varelse som orsakar skada, strider mot
den och vinner. Serien har även en övergripande berättelse som mer eller mindre
byggs upp genom säsongerna.

6

Sanna Forsblom
Under de tre första säsongerna jagar bröderna demonen som mördade Mary och
försöker reda ut varför Sam har psykiska förmågor. Deras far John dör i början av
andra säsongen, men de får därefter hjälp av en annan jägare, Bobby Singer. I slutet
av säsong tre dör även Dean för att i början av säsong fyra återuppstå med hjälp av
ängeln Castiel. Säsongerna fyra och fem handlar om hur bröderna tillsammans med
Bobby, Castiel och demonen Crowley försöker avvärja den judisk-kristna
apokalypsen, vilket de även lyckas med. (Supernatural 2005-)
Efter att de avvärjt apokalypsen strider bröderna och deras vänner mot flera olika
fiender. Som fiender ses i säsong sex, åtta, nio och fjorton bland annat deras tidigare
bundsförvanter änglarna, medan övernaturliga varelser som leviathan och demonen
Abbadon är i fokus i säsongerna sju och nio. Lucifer återkommer som en fiende i
säsongerna elva, tolv och tretton, medan Guds syster Amara är brödernas fiende i
säsong elva. Bröderna strider även mot andra människor och organisationer i
säsongerna tio och tolv. (Supernatural 2005-)
Under säsong tolv producerar Lucifer en son, Jack, som föds i slutet av säsongen.
Jack är en nefilim, till hälften människa till hälften ängel, och föds fullvuxen, men
utan en vuxen människas kunskap om världen. Lucifer blir inspärrad i en annan
dimension före födseln och under säsong tretton är Jack i sällskap med Dean, Sam
och Castiel, som lär honom om vad som är rätt och fel. I slutet av säsong tretton
strider de sedan mot Lucifer som återkommit från den andra dimensionen. Med sig
har han en rad andra karaktärer, bland annat ärkeängeln Michael. (Supernatural
2005-)
Ärkeängeln Michael är även den som blir fienden i säsong fjorton, men tack vare
Jack lyckas bröderna övervinna ängeln. Som pris för sin hjälp mister Jack sin själ i
striden. Utan sin själ har dock Jack problem med att göra moraliskt goda val, vilket
leder till att han gör farliga misstag. Gud, som endast hjälpt till i striden mot sin
syster Amara, erbjuder bröderna ett vapen för att döda Jack. Efter att bröderna vägrar
döda Jack visar det sig att Gud har varit orsaken till alla deras olyckor under årens
lopp, eftersom Gud anser att brödernas liv är hans skrivna mästerverk. När bröderna
och Castiel inte längre gör som Gud säger, anser Gud att han lika gärna kan påbörja
slutet av deras värld, vilket är vad bröderna strider mot i säsong femton.
(Supernatural 2005-)

7

Sanna Forsblom
När SPN först började sändas på tv ansåg många att det inte var någon större hit, men
serien har från första början ändå attraherat en nischad fangrupp. (Zubernis och
Larsen 2012, s. 1-2) På grund av det har den haft en kult-liknande status som sakta
men säkert ökat till en bredare publik. Seriens fortsatta framgång har bland annat
förklarats med hänvisningar till skådespelarnas talang och seriens underliggande
teman om familj och gemenskap. Samtidigt har seriens producenter uppmuntrat
positiv kontakt mellan fans och skådespelarna, vilket var ovanligt i tv-serievärlden då
serien började. Det här har även lett till att fandom, inspirerad av en av
skådespelarna, nu kallar sig för Supernatural familjen (eng. Supernatural family) för
att betona närheten inom gruppen (Frances Casper 2014, s. 78).
Både SPN som tv-serie och SPN som fandom har under årens lopp generat en mängd
forskning. Serien är fylld med både religiösa och folkloristiska motiv som bland
annat intresserat forskare, tillsammans med en hel rad andra aspekter. Bland annat
tidskriften Transformative Works and Cultures (2010, vol. 4) har publicerat ett
specialnummer där varje artikel fokuserar på olika aspekter av SPN, från religiösa
inslag till queer och feministisk problematik i serien.
Forskarna Lynn Zubernis och Katherine Larsen har specifikt fokuserat på att forska
kring SPN och dess fandom, vilket de även är en del av. Flera av deras studier
analyserar även fandom generellt, men inslag och hänvisningar till SPN finns i de
flesta studierna. Bland annat har de tillsammans skrivit verken Fangasm:
Supernatural Fangirls (2013) och Fandom at the Crossroads: Celebration, Shame
and Fan/producer Relationships (2012). Zubernis och Larsen har också redigerat
verket Fan Phenomena: Supernatural (2014) som hör till en serie av böcker där
fandom för olika populärkulturella verk står i fokus. Zubernis har även ensam
sammanställt verket Family Don’t End with Blood: Cast and Fans on how
Supernatural has Changed Lives (2017) där flera olika personer uttalar sig om hur
SPN påverkat deras liv.
SPN-fandomen har av flera orsaker väckt en hel del uppmärksamhet hos vissa
forskare. Fandom i allmänhet är ett fenomen som intresserat flera forskare och för att
förstå vad SPN-fandom egentligen handlar om är det viktigt att förstå vad fandom
mera allmänt är först, vilket diskussionen i kapitel två fokuserar på.

8

Sanna Forsblom

1.3 Självpositionering

Min roll som både forskare och fan har under avhandlingsprocessen inneburit en
konstant balansgång, på gott och ont. Att vara akademiskt fan (eng. Academic-fan
eller Scholar-fan; Hills 2002) är inte unikt utan det finns flera forskare som anammat
samma titel. Flera forskare har diskuterat hur man hittar en balans mellan de två
rollerna och genom att bekanta mig med deras perspektiv har jag även själv fått en
bättre förståelse för min roll som akademiker och fan (Hills 2002; Jenkins 2013;
Zubernis och Larsen 2012; Löfgren 2018).
Som tidigare antytts är jag fan av populärkultur i allmänhet och av serien SPN i
synnerhet. Jag har räknat mig som ett fan i flera års tid nu, fast när exakt det hela
började är jag inte fullständigt säker på. Det var högst troligen någon gång mellan
publikationen av Harry Potter-böckerna och min nyfunna konsumtion av allt
relaterat till anime och manga. SPN-serien kom först in i bilden senare, men har
sedan dess haft en konstant närvaro i mitt liv. Jag har därför en oneklig känslomässig
koppling till ämnet jag studerat vilket jag upplever viktigt att poängtera eftersom den
påverkat mig under avhandlingsprocessen.
Trots att jag mycket öppet här uppger att jag är ett fan kan det i vissa kretsar ha en
stigmatiserad roll. Att forska kring populärkultur och fandom ses ibland ännu som
någorlunda onödigt och något att skämmas över (Zubernis och Larsen 2012, s. 1).
Matt Hills (2002, s. 1-20) menar att det här i stor utsträckning beror på den
akademiska världens syn på sig själv som ”korrekt” och ”god”, kriterier som
akademiska fan inte anses uppfylla på grund av den känslomässiga kopplingen de har
till sitt studieobjekt. Objektivitet har dock inte heller alltid lett till korrekta slutsatser
(Jenkins 2013, s. 5-8) eftersom det är svårt att uppnå fullständig objektivitet.
Val av forskningsämne sker för många på basis av eget intresse och av samma orsak
fann jag mig själv dragen till mitt ämne. Det faktum att jag relativt enkelt dessutom
kunde kombinera mitt intresse för fandom och mitt studieämne religionsvetenskap
var en lyckad slump. Mitt jobb har varit att balansera rollen som akademisk fan och
ta nytta av kunskapen från båda hållen under avhandlingsprocessen (Löfgren 2018, s.
50-59; Jenkins 2013, s. 5-8).

9

Sanna Forsblom
Värt att nämna är att processen med den här avhandlingen pro gradu inte har varit så
smidig som jag hade hoppats. Det positiva med att jag redan är ett fan är att det gett
mig förkunskaper om ämnet som jag inte annars skulle haft. Det faktum att jag
dessutom är ett fan av SPN-serien har hjälpt mig analysera materialet då jag känt till
kontexten för vissa hänvisningar i materialet. Min kunskap som fan är även det som
ledde mig till att studera både det positiva och negativa inom fandom eftersom jag
vet att fandom inte alltid har ett helt positivt rykte om sig.
Min förkunskap har dock även varit det största problemet under analysen, eftersom
det ibland gett mig en förutfattad inställning som påverkat hur jag uppfattat
materialet. Jag har bland annat förväntat mig en viss sorts material och när det inte
uppenbart sig har jag ofta fastnat i skrivprocessen. Därför har det även tagit mycket
tid att komma fram till vissa slutsatser, eftersom jag inte kunnat se det som är rakt
framför mig. Att kombinera fandom-kunskap med akademisk-kunskap blev tidvis
svårare och mera tidskrävande än jag trott.
Rollen som akademisk fan har alltså haft både sina bra och dåliga sidor, men i
slutändan har det resulterat i den här avhandlingen. Jag försöker inte dölja hur min
roll som fan påverkat avhandlingen utan klargör istället att jag själv är medveten om
det. Att ha en känslomässig koppling till mitt ämne har inte på något sätt
diskvalificerat mig från att skriva avhandlingen. Det här kan enkelt bevisas med den
långa rad andra akademiska fans som forskat om fandom och haft en känslomässig
koppling till sitt ämne (Hills 2002; Jenkins 2013; Zubernis och Larsen 2012; Löfgren
2018).

10

Sanna Forsblom

2 Teoretiska infallsvinklar
I det här kapitlet introducerar jag flera relevanta teman för den här avhandlingen.
Temana utgör den teoretiska bakgrunden för min avhandling och jag presenterar dem
först enskilt för att sedan diskutera relationen mellan dem. Temana berör, som
framgick i inledningen, fandom, religion och meningsskapande.
Jag börjar med att presentera fenomenet fandom. Trots att fandom är något som de
flesta människor har en åsikt om är det få som egentligen vet hur de ska beskriva
eller definiera fandom. Jag hänvisar senare både till äldre och nyare forskning om
fenomenet för att ge en överblick av vad det handlar om och vad det anses betyda för
fans.
Efter det diskuterar jag studier som argumenterar både för och emot att se fandom
som religion. Fandom och religion har flera likheter och fandom ses av vissa forskare
som en ersättare för religion i dagens värld. Alla forskare är dock inte av samma
åsikt och många anser att man inte bör jämföra fandom och religion med varandra.
Efter en diskussion om religionsdefinitioner vänder jag mig i det tredje delkapitlet till
teorier om levd- eller vardagsreligion. Den här relativt nya infallsvinkeln på religion
ger utrymme för att se olika icke-religiösa fenomen som meningsfulla, vilket jag
argumenterar för att passar in på hur man kan beskriva fandom.
I det sista delkapitlet diskuterar jag hur teorier om intertextualitet hjälper en att förstå
varför något är meningsfullt för fans, även om det inte är det för andra människor.
Intertextuella teorier har använts tidigare i många olika samband, även inom fandomforskning.

2.1 Fans och fandom

Det finns få enkla definitioner på vad exakt fans och fandom är, och de som finns tar
oftast upp endast en sida av fenomenet. Den närmaste relaterade termen till fan är
11

Sanna Forsblom
beundrare, medan termen fandom i så fall hänvisar till en grupp av beundrare (Allärs
2020). Mer specifikt hänvisar termen fandom till en grupp av beundrare som skapat
en gemenskap kring ett gemensamt intresse eller fenomen, där det är gemenskapen
som står i fokus (Nationalencyklopedin 2020). Termen fan anses även ursprungligen
vara en förkortad version av det engelska ordet ”fanatic”, vilket i modern mening
hänvisar till en person med för mycket och felaktig entusiasm för ett fenomen
(Jenkins 2013, s.12).
Problemet med att definiera termerna fan och fandom är att de vid det här laget är
allmänna termer, som de flesta redan har en åsikt om. Det här blir inte heller lättare
av att forskare själva har svårt att definiera termerna skilt för sig och gör det istället
genom att jämföra dem med fenomen som kult, entusiast eller anhängare. Samtidigt
finns det forskare som vill göra skillnad på ett ”vardaglig fan” och en ”hängiven
fan”, och diskuterar vem som egentligen hör till en fandom. Situationen är med andra
ord allt annat än okomplicerad. (Hills 2002, s. viii-x)
Som utgångspunkt är tanken om fans som beundrare en helt bra plats att börja.
Därutöver är det värt att nämna att fans ofta anses vara personer som är fokuserade
på ett fenomen och vet otroligt mycket om det (Hills 2002, s. viii). Jenkins (2013, s.
56-57) menar att gränsen mellan en vanlig åskådare och ett fan är nivån av
emotionellt och intellektuellt deltagande och investering.
Man kan vara fan av väldigt olika typer av fenomen, från ett sportlag till en tv-serie
eller en artistisk hobby. Beroende på vad man är fan av får man även olika reaktioner
från omgivningen. Fandom kring sport ses oftast som något normalt och accepterat,
speciellt för män. Individer med artistiska eller praktiska hobbyn, som målarkonst
eller trädgårdsarbete, anses vara nyttiga eftersom de skapar något konkret via sina
intressen. Fandom kring olika populärkulturella fenomen däremot har oftast inte varit
lika accepterade. (Larsen och Zubernis 2013, s. 2)
Populärkulturella fans definieras som fans av allt från enskilda skådespelare eller
producenter till tv-serier eller hela genrer av fiction. Dessa fans har ofta fått en
negativ stämpel, som överbesatta personer i utkanten av samhället, oftast
stereotypiserade som barnsliga och desperata individer. (Jenkins 2013, s. 10-24) En
del av det här beror på själva synen på populärkultur som en lägre form av kultur,
endast passande för folkmassorna, jämfört med den traditionella högkulturen som
12

Sanna Forsblom
opera och konst. På grund av det ses fans njutning av och hängivenhet för
populärkulturella fenomen som något löjligt och skamfullt, vilket påverkar hur
fansen själva känner om sin gemenskap. (Zubernis och Larsen 2012) Att vara fan av
populärkulturella fenomen blir ofta något som man inte vill tala om med personer
utanför fandom, eftersom det endast är inom fandom som man känner sig trygg.
Skammen kring fandom har inte ännu försvunnit, men flera forskare har strävat efter
att förändra synen på fandom till något mera positivt och mångsidigt. Henry Jenkins
är en av de första forskarna som skrev om fans och fandom från en positiv synvinkel.
Hans argument utgår ifrån att fans inte bara är passiva, besatta beundrare av
populärkulturella fenomen, utan tvärtom är fans enligt honom mycket aktiva inom
sin fandom. De diskuterar den serie, film, skådespelare, eller helt enkelt det objekt
som de beundrar, både de positiva och negativa sidorna. Fans är enligt honom också
de som ofta är mest kritiska gällande fandom-objektet och delar med sig av sin åsikt.
Det här beror delvis på att fans vet mycket om fandom-objektet och har en specifik
syn på hur det borde vara. Allt som inte enligt dem passar in med fandom-objektet
analyseras och kritiseras. (Jenkins 2013)
Jenkins (2013) har lyft fram tendensen inom fandom att överta fandom-objektet och
producera originalmaterial kring det. Det här innefattar allt från att skapa texter,
teckningar och videon till dräkter av fans favorit karaktärer. Ibland stöder de här
återskapade produkterna den existerande berättelsen, men ofta skapar fans även
alternativa sätt att se på karaktärerna. Många forskare har speciellt noterat tendensen
inom fandom att skapa romantiska relationer för karaktärer, både med en redan
existerande karaktär i berättelsen eller med någon påhittad. (Jenkins 2013, Zubernis
och Larsen 2012) En stor del av dessa tolkningar är HBTLQ-inriktade, vare sig
karaktärerna från början haft den identiteten eller inte.
Att överta och delta i fandom-aktiviteter har i och med Jenkins forskning blivit ett av
de etablerade sätten att se på fans. Speciellt hans fokus på fans som producenter inom
fandom har lyfts fram. En fandom är dock inte en enhetlig grupp där alla deltar på
samma sätt och inte nära på alla fans producerar nytt material. Det finns flera sätt att
delta i fandom-kulturen och de flesta gör det inte enbart på ett utan flera sätt, vilket
skapar grupperingar inom fandom som fansen måste navigera. Vissa fans deltar i
fandom genom att söka fram och inta information om fandom-objektet till en grad

13

Sanna Forsblom
som kräver både tid och resurser. Andra deltar i de mer sociala funktionerna, som till
exempel träffar, där de kan diskutera det gemensamma intresset, utan att desto vidare
skapa något nytt material. (Zubernis och Larsen 2012, s. 16-18)
För fansen själva har gemenskapen inom fandom alltid varit en av de största
dragningskrafterna och chansen att komma undan de negativa kommentarerna från
omvärlden gör att de flesta fans vid något tillfälle deltar i den sociala delen av
fandom. Fandom ger fans samma stöd som andra sociala gemenskaper skulle ge, som
t.ex. starka vänskaper, glädje och även delad sorg då det behövs. Eftersom fandomgemenskaper anses trygga så kan de producera närmare vänskap mellan fans än
mellan fans och icke-fans. Tryggheten gör att fans kan vara mer öppna med varandra
och diskutera även intima frågor med varandra. (Larsen och Zubernis 2013, s. 14)
Jenkins arbete med att visa den positiva sidan av fandom har varit viktigt och många
forskare har anammat liknande tankebanor. Enligt Hill (2002, s. xxiv- xxvi) hamnar
de forskarna dock i en fallgrop av overklighet eftersom de enbart ger en positiv syn
på fandom. Hill argumenterar för att erkänna att fans har både ”positiva” och
”negativa” tendenser. De kan vara både aktiva skapare av nytt material, men även
konsumenter som tar emot allt som ett fandom-objekt har att ge. Fans skapar
gemenskaper, men i de här gemenskaperna finns även hierarkiska tendenser. Larsen
och Zubernis (2013, s. 18) liknar fandom vid grannskap där människor hälsar på
varandra och hjälper till då det behövs, men de glömmer inte bort att inkludera
grannskapets mörka gränder och dödliga hot i beskrivningen.
Var helst det samlas människor skapas konflikter, hierarkier, popularitetsstrider och
normpoliser, vilket även är sant för fandom. Enligt Zubernis och Larsen beror det här
delvis på att alla grupper kan förstärka gruppgemenskapen genom att identifiera yttre
fiender. Ibland hittas dessa fiender inom vad som borde vara en enhetlig grupp, vilket
beror på att alla i gruppen inte alltid delar samma åsikter. Då det gäller fandom kan
åsiktsskillnaderna handla om olika saker. Det kan handla om fans olika tolkningar av
fandom-objektet, vilket leder till skilda subgrupperingar inom fandomen. De här
grupperna existerar samtidigt även om de inte alltid umgås med varandra. (Zubernis
och Larsen 2012, s. 20, 116-124)
Ibland kan fienden även vara ett fan som betett sig på ett normbrytande sätt och
”kastas ut” ur fandomen för att rädda den positiva synen på resten av gemenskapen.
14

Sanna Forsblom
(Zubernis och Larsen 2012, s. 125-131) Den här gränsdragningen mellan vissa fans
har i och med olika mediers utveckling blivit både enklare och svårare. Då fans
använde sig av äldre fan-medier såsom fan-tidningar, fan-brev och mindre fangrupper (Jenkins 2013) var det enklare att hålla bort dem som inte ansågs vara fans.
Eftersom fans nu långt flyttat sig till internet och medierna som hittas där är
gränsdragningen svårare även om mängden mobbning i allmänhet kan ha ökat.
(Zubernis och Larsen 2012, s. 116-142) Andra medier där fans möts och hierarkiska
strider utövas är även fan-mässor och semi-privata filmvisningar.
Utöver de här konflikterna bör det inte glömmas bort att även anti-fans existerar som
en motpol till fans. Anti-fans är människor som ogillar eller hatar en given fandom
eller dess fandom-objekt av olika orsaker. Vissa anti-fans är före detta fans som
blivit besvikna på hur objektet förändrats, men många anti-fans har aldrig bekantat
sig med fandom-objektet och ogillar det trots det. Anti-fans kan ofta vara väldigt
synliga och kan ta ut sin negativitet på fans av det ogillade fenomenet. (Gray 2003)
Trots de möjliga negativa faktorerna inom fandom gör den positiva gemenskapen det
värt att delta i fenomenet. Det emotionella stödet och ibland rentav terapin som
fandom kan bidra med betyder även mycket för fans. Fandom är ofta också en viktig
del av fansens identitet eller en viktig miljö där de kan skapa sin identitet eftersom
den är relativt trygg och säker med likasinnade människor. Möjligheten att delta i en
gemenskap som positivt kan påverka både deltagarna och ibland även omvärlden är
ofta värt mer än negativa kommentarer. (Larsen och Zubernis 2013)

2.2 Fandom som religion

Det är tydligt att fandom redan i sig betyder mycket för dem som deltar i
gemenskapen och att den trots de negativa aspekterna även har en överväldigande
positiv inverkan på människors liv. Alla fans tillhör nödvändigtvis inte en fandom,
men för de som gör det är fandom en gemenskap där de kan känna sig trygga och
dela med sig av intima problem, som de kanske inte kan diskutera utanför
gemenskapen (Larsen och Zubernis 2013, s. 20-21). Populärkulturella fenomen i
allmänhet och fandom mer specifikt har studerats från flera synvinklar och jämförts
med andra liknande fenomen. Religion är ett av dem.
15

Sanna Forsblom
Religionens roll i samhället har redan en längre tid varit i förändring och trots att
religion inte helt har försvunnit ur människors liv, såsom en del forskare spekulerade
att den skulle göra, är religionens roll inte den samma som tidigare. (Hunt 2005) Den
ökande mängden alternativa religioner och tanken att personer själva får välja vilken
tillhörighet hen vill ha har också påverkat situationen. Intresset för vad människor
vänder sig till istället för traditionella religioner är också aktuellt och fandom har
varit ett av alternativen som studerats av forskare.
Jennifer Otter Bickerdike är en av de forskare som utgår från att fandom kan ses som
religion. Bickerdike argumenterar bland annat för att traditionella religioner inte
längre är viktiga för människor och hänvisar till flera studier som gjorts om
minskande religiös aktivitet i USA. Hon menar att människor i och med den
teknologiska utvecklingen skiftat sin uppmärksamhet till nätet och det digitala som
vid det här laget har blivit en essentiell del av vardagen, speciellt i västvärlden.
(Bickerdike 2016)
Via det digitala har människor börjat konsumera en allt större mängd av
populärkultur som de sedan bildat grupper kring. Enligt Bickerdike indikerar det här
skiftet av uppmärksamhet från traditionella religioner till populärkulturella fenomen
att människor ersatt det ena med det andra. Hon hänvisar även till det marxistiska
argumentet om att människor skapar religion för att stöda sin syn. Ifall människor
skapat teknologi och populärkultur och lägger all sin tid på dem, varför kan det inte
då vara det nya religiösa, frågar sig Bickerdike. (Bickerdike 2016)
Alla forskare är inte av samma åsikt som Bickerdik och bland annat Markus
Davidsen anser att fandom i sig inte kan ses som en religion, utan skiljer istället på
historiskt baserade religioner, fandom och fiktivt-baserade religioner. Enligt honom
kan de fiktivt-baserade religionerna ha haft sin grogrund inom olika fandom och
berättelserna som omger dem. I och med det är vissa fans även är deltagare i de här
nya religionerna, samtidigt som de är del av fandomen som religionerna uppstått ur.
Davidsen hävdar dock att fandom i sig självt endast berör den icke-religiösa andelen
av fans och även om fandom kan vara meningsfullt för fans är det enligt honom ett
skilt fenomen från fiktivt-baserade religioner. (Davidsen 2013)
Henry Jenkins argumenterar även emot synen på fandom som religion. Hans ovilja
att relatera fandom till religion har mycket att göra med hans syn på religion. Jenkins
16

Sanna Forsblom
anser att man inom religion tror på något historiskt konkret som är sant eller verkligt
för den troende. Det här betyder för Jenkins att om man såg fandom som religion, där
fans ansåg att fandom-objektet är verkligt, så skulle man påstå att fans inte kan skilja
mellan det fiktiva och verkliga. Fandom kan enligt honom även då ses som en irrlära
vilket han inte heller vill stöda. Jenkins medger att fandom är meningsfullt för fans,
men han anser ändå att det är ett separat fenomen som endast ytligt överlappar med
religion på vissa punkter. (Henry Jenkins 2006, s. 16-25)
Matt Hill har bland annat diskuterat vissa av de här överlappningarna och är inte lika
negativt inställd till synen på fandom som religion. (Hills 2002) Han har bland annat
relaterat fandom till neo-religiositet, där det är det fans gör och tror som är det
meningsfulla. Enligt Hills kan man även argumentera för att fans upphöjer fandomobjektet på ett liknande sätt som traditionella religioner upphöjer sina heliga texter.
(Jenkins 2006, s. 16-25) Han har även dragit en skillnad mellan religion och
religiositet. Enligt honom kan fandom vara religiöst för fans trots att fandom i sig
kanske inte bör ses som en religion.
För det mesta har Hills dock fokuserat på att dra paralleller mellan fans och religiösa
troendes språkbruk. Enligt honom använder fans både medvetet och omedvetet ett
religiöst språkbruk då de försöker förklara sin fandom-identitet och gemenskap. Det
här beror på att det religiösa språkbruket är bekant för fans och de vet att det
språkbruket fungerar för att övertyga människor. Samtidigt känner fans en sorts
gemenskap med religiösa kulter eftersom de föraktas av samhället på ett liknande sätt
som fandom föraktas. Den här känslan av gemenskap bidrar enligt Hills till det
religiösa språkbruket. (Hills 2002)
En annan ofta dragen parallell mellan fandom och religion berör fansens hängivenhet
till stjärnor (Ward 2011, s. 3-6). Hängivenhet till kända figurer har redan länge
jämförts med religiös hängivenhet och det finns flera studier kring ämnet (Brook
2018; Maltby et al. 2002). Förutom fans hängivenhet till den kända figuren har även
fans beteende och emotionella respons till stjärnor bidragit till att man jämfört
stjärndyrkan med religiös dyrkan. (Ward 2011, s. 2-6) Fans kan vara lika
passionerade i relation till en stjärna som religiösa människor kan vara i relation till
det gudomliga, även om stjärndyrkan anses vara avgudadyrkan ur de religiösas
perspektiv. Det religiösa språkbruket om dessa stjärnor, som ofta kallas idoler och

17

Sanna Forsblom
gudomliga, bidrar till att man kan dra en koppling mellan stjärndyrkan och religion.
Kopplingen förblir dock problematisk och även här diskuterar forskare hellre
religiösa element inom stjärndyrkan än att de benämner det som en religion i sig.
På grund av att flera forskare har en specifik syn på religion och fandom anser de
flesta att fenomenen är självständiga och drar ogärna likhetstecken mellan dem.
Ingen av forskarna som argumenterar emot att se fandom som religion förnekar dock
kopplingen mellan fenomenen, vare sig den är ytlig eller slumpmässig. De forskare
som argumenterar för att se fandom som religion har flera olika ståndpunkter. Ingen
av forskarna förnekar heller att fandom är meningsfullt för fans, vilket är mest
relevant för min studie.

2.3 Fandom som något meningsfullt

Det finns, som klargjorts ovan, en hel del argument för och emot att se fandom som
religion. De flesta argument för lutar sig på paralleller mellan enskilda handlingar
inom fandom som liknar religiösa handlingar eller på traditionella religioners
tillbakagång. De flesta forskare anser hur som helst att fandom är meningsfullt för
fansen själva, även om de inte anser att fandom är det samma som religion. Men
religion är förstås inte ett enhetligt och enkelt fenomen, vilket delvis bidragit till att
man har kunnat diskutera alternativa religiösa former och fenomen.
Definitioner på religion har så här långt inte diskuterats i den här avhandlingen. Det
här beror delvis på att de flesta forskare inom fandom och religion inte heller
diskuterar definitioner av religion. De argumenterar istället för vilka delar av fandom
som gör det till en religion eller inte gör det till en religion. Det finns dessutom inte
egentligen någon klar allmän konsensus om vad religion är vilket försvårar
situationen.
Vanligen delar man in religionsdefinitioner i två olika sorter; substantiella och
funktionella. De substantiella religionsdefinitionerna fokuserar på att förklarar vad
religion är. Fokus ligger därför på religionernas innehåll och att definiera vad som är
religiöst och vad som är icke-religiöst. Definitionerna inkluderar ofta en hänvisning
till högre övernaturliga makter, vilket gör dem snävare än andra definitioner. Snäva
18

Sanna Forsblom
religionsdefinitioner kan vara nyttiga vid empirisk forskning, men de är även
problematiska på många plan. Substantiella definitioner är ofta baserade på en
västerländsk religionsförståelse och utelämnar ibland religioner från resten av
världen. De är även ofta kulturellt- och tidsbundna, vilket gör att de inte hanterar
religiös förändring särskilt bra. (McGuire 1992, s. 11-13)
Det andra alternativet är att vända sig till de funktionella religionsdefinitionerna som
lägger fokus på vad religiös tro gör, ofta med fokus på vad den gör för individen,
sociala gruppen eller samhället. Det gör att de här definitionerna i själva definitionen
inbegriper religionens funktion, t.ex. religionens roll som ett symbolsystem som
upprätthåller mening och regler i samhället eller besvarar människornas livsfrågor.
Något annat som ofta poängteras i funktionella religionsdefinitioner är det heliga,
vilket baseras på vad anhängarna själv anser vara heligt. De funktionella
definitionerna är därför oftast bredare än de substantiella, vilket gör dem mer
lämpliga för interkulturell forskning, där alla kulturers religioner räknas med.
Samtidigt betyder den här bredden att många fenomen som ofta inte anses vara
religioner räknas med, vilket har ansetts problematiskt av de som föredrar
substantiella religionsdefinitioner. (McGuire 1992, s. 13-14)
Att definiera religion är således inte lätt och de flesta definitioner kan ifrågasättas på
många plan. Eftersom fandom är ett fenomen som ofta anses vara mer meningsfullt
än religiöst, kunde kanske en funktionell religionsdefinition fungera för
avhandlingen. Jag vänder mig dock vidare till forskning om levd- och
vardagsreligion (eng. lived and everyday religion) som fokuserar specifikt på
meningsfulla fenomen. Eftersom båda termerna används för att hänvisa till en
inriktning av studier som är relativt ny inom det religionsvetenskapliga fältet har jag
valt att hädanefter endast använda termen levd religion. (Ammerman 2016)
I studier om levd religion fokuserar forskarna på hur människor lever ut religion
utanför de institutionella ramarna och vad de anser är meningsfullt för dem. Det här
skiftet i fokus skedde i och med att vissa forskare började ifrågasätta den påstådda
nedgången av traditionella religioner. En orsak var att det framkom marginaliserade
röster bland religiösa kvinnor, invandrare och HBTQ-grupper där den levda
religionen var något helt annat än den institutionella versionen. (Ammerman 2016)

19

Sanna Forsblom
Ammerman menar att definitionen av levd religion skapats genom att argumentera
kring vad levd religion inte är. (Ammerman 2016) Levd religion är inte en del av de
officiella religiösa institutionerna, utan något som hittas bland de vanliga
människorna. Levd religion är inte de nedtecknade reglerna som religioner etablerat,
utan de vardagliga handlingarna som människor utövar, vardagliga människor som
utövar handlingar som för dem är meningsfulla. Vad som är meningsfullt för en
enskild person behöver dessutom inte alltid vara logiskt. (McGuire 2008) Det som är
viktigt är ifall personen själv känner att just den handlingen skapar mening i ens liv.
Definitionen av levd religion anses av Ganzevoort och Roeland gå utanför de
vanligaste substantiella och funktionella religionsdefinitionerna. Som exempel har de
studerat trädgårdsarbete som levd religion, vilket varken lämpar sig för substantiella
definitioners fokus på övernaturliga makter eller de funktionella definitionernas
fokus på religionens funktion i samhället. Istället fokuserar Ganzevoort och Roeland
på paralleller som kan finnas mellan människors upplevelse av trädgårdsarbete och
religion, eller fandom och religion. En sådan infallsvinkel på det religiösa gör det
möjligt för forskare inom levd religion att fokusera på handlingar som i vanliga fall
skulle ses som icke-religiösa. (Ganzevoort och Roeland 2014)
Eftersom levd religion ofta sätts i kontrast gentemot ”traditionella” eller ”officiella
religiösa institut” är det även värt att nämna vad de begreppen hänvisar till i den här
avhandlingen. Det jag menar då jag diskuterar traditionella religioner är likt det
Davidsen (2013) definierar som ”historiskt baserade” religioner. Det handlar å ena
sidan om etablerade religioner med historiskt ursprung, men å andra sidan även
yngre religioner som har etablerade regelverk eller har blivit statligt erkända. Ur
perspektivet levd religion är ”traditionella religioner” de ”officiella instituten” som
har ett synligt regelverk, medan levd religion är det som människor utför i vardagen.
McGuire poängterar att begreppet religion egentligen är en mänsklig konstruktion,
och oftast även en västerländsk sådan, vilket gör att det inte någonsin har passat alla
former av religion som finns. Religion är inte ett statiskt fenomen utan ett dynamiskt,
vilket betyder att dess form och definition redan har förändrats under århundraden.
(McGuire 2008)
Både Ammerman och McGuire har noterat tre aspekter i utövningen av levd religion
som är relativt lika. Ammerman (2016) menar att personer inom levd religion
20

Sanna Forsblom
producerar saker, möter dem och delar dem (eng. produce, encounter, share).
McGuire (2008) har på liknande sätt sagt att personer inom levd religion gör saker,
upplever saker och uttrycker dem (eng. practice, experience, express). Medan de inte
använt exakt samma termer är innebörden i de tre aspekterna relativt lika. Personer
som ger uttryck för levd religion är aktiva personer som gör handlingar som
producerar resultat som för dem är meningsfulla. Samtidigt möter de saker och
upplever det på ett för dem meningsfullt sätt. Slutligen uttrycker de och delar med sig
av det meningsfulla till andra i en gemenskap.
Trots att fandom kanske inte passar in på de mest etablerade definitionerna av
religion, är perspektivet levd religion ett alternativ. Såsom många andra handlingar
och levnadsvanor kan anses vara uttryck för levd religion, är fandom för många
meningsfullt och har en viktig roll i deras vardagliga liv. Vad är då meningsfullt för
fans inom fandom?
Gemenskap är något som de flesta forskare poängterar då de diskuterar vad som
tilltalar människor inom fandom. Likaså är fansens tendens att återskapa fandom
objektet något som ofta räknas upp och även delningen av material ses som relevant.
Kontakten med karaktärerna och skådespelarna är också något som diskuterats av
forskare. Flera av de här exemplen har tagits upp tidigare i avhandlingen för en
överblick av vad exakt fandom är och vad fans gör. Det är kanske naturligt att det är
just det som anses mest karaktäristiskt för fans som även kan vara meningsfullt för
dem.
I analysen bygger jag vidare på det som har diskuterats i det här kapitlet, för att se
vilka återkommande teman som är meningsfulla för SPN-fans på det sociala mediet
Tumblr. Jag utgår ifrån att det som är återkommande i materialet kan anses vara
meningsfullt och analyserar sedan varför och på vilket sätt det är meningsfullt. I
analysen ser jag även på hur de tre aspekterna Ammerman och McGuire identifierat
kunde appliceras på SPN-fandom utgående från det insamlade materialet. I nästa
delkapitel diskuterar jag ännu kort fandom i relation till intertextualitet. Teorier om
intertextualitet kan ge en förståelse för varför något är meningsfullt för fans även om
det inte alltid är uppenbart för andra varför det är så.

21

Sanna Forsblom

2.4 Fandom och intertextualitet

Intertextualitet är något som redan länge har studerats inom bland annat
litteraturvetenskap. (Allen 2000, s. 1-7) Intertextuella teorier utgår från att det inte
finns några texter med självständig innebörd, vare sig det handlar om litteratur eller
andra uttrycksformer. Istället är alla texter uppbyggda på tidigare verk, traditioner
och system som ger dem innebörd. Den här kopplingen mellan texterna kallas för
intertextualitet. Det finns även andra variationer på vad intertextualitet betyder
eftersom begreppet används på ett tvärvetenskapligt plan där olika områden har olika
behov. Kopplingen mellan intertextualitet och fandom har noterats av bland annat
Jacob Löfgren (2018) och Nicolle Lamerichs (2018).
I relation till fandom menar Löfgren att allt som produceras av fans är intertextuellt,
eftersom det baseras på en ursprungstext, det vill säga fandom-objektet. För att förstå
fan-produkter behövs därför en kännedom av fandom-objektet, vilket fans har. Även
fans gemensamma kännedom är en del av intertextualitet, eftersom den grundar sig
på samma fandom-objekt. Den här kännedomen blir sedan den gemensamma bas
enligt vilken fans tyder den intertextuella text som de själv producerar. Fans är alltså
både producenter av intertextuella produkter och tolkare av dem. (Löfgren 2018, s.
75-78)
På grund av att fans inte enbart producerar konkret text argumenterar bland annat
Lamerichs för att man inom fandom hellre borde tala om intermedialitet än
intertextualitet. (Lamerich 2018, s. 25) Hon argumenterar för det här framför allt för
att hon själv fokuserat mera på medier såsom fan-konst och fan-dräkter, vilka är
exempel på icke-textbaserade produkter som fans producerar som har intertextuella
kopplingar. Lamerich medger dock att det inom intertextualitet finns breda
definitioner av text som även inkluderar andra uttrycksformer än de litterära, vilket är
varför jag har valt att ändå använda begreppet intertextualitet i min avhandling.
Fans producerar alltså en varierande mängd material som är intertextuellt baserat,
vilket även kan sägas inkludera unika vanor och språk inom fandom (Larsen och
Zubernis 2013, s. 16). Språket eller vanorna är inte hemliga, men de blir svåra att
tyda för dem som inte har kännedom om kontexten de baseras på, vilket kan vara allt
som relaterar till fandom-objektet. Det här språket inkluderar även en gemensam
22

Sanna Forsblom
humor som kan vara svår att förstå utanför fandom (Frances Casper 2014, s. 78)
eftersom också den är intertextuellt baserad.
Då fandom-producerat material är intertextuellt baserat, är det också naturligt att
personer behöver känna till den intertextuella kopplingen för att tyda materialet. Fans
känner per automatik till den intertextuella kopplingen i material som skapats inom
fandom, eftersom de har samma kunskapsbas. Min roll som fan av SPN har därmed
varit till nytta i analysen av materialet. Kännedom om den intertextuella kopplingen
är även det som behövs för att förstå varför något är meningsfullt. Teorier om
intertextualitet är därför viktiga för den här avhandlingen, eftersom den intertextuella
kopplingen ibland är det enda som förklarar varför något är meningsfullt för fans.

23

Sanna Forsblom

3 Metod och material
Min metod är internetforskning. Orsaken till att jag valt den här metoden beror långt
på att fandom har en stark närvaro på nätet. Det här är baserat både på mina egna
observationer och på observationer av flera forskare. Bickerdiken (2016)
argumenterar bland annat för att den ökade mängden av internetanvändning har haft
en stor påverkan på tillväxten av populärkulturell fandom. Även om fandom kan
utövas utan internet har internet blivit en vanlig del av de flesta fans vardagliga liv
och fandom breder enkelt ut sig på nätet. Hon menar rentav att det är internet och
sociala medier som till en stor del upprätthåller fandom-gemenskaper nuförtiden.
Zubernik och Larsen (2013) hänvisar också ofta till fandom-gemenskap på nätet och
diskuterar även SPN-fandomens närvaro på nätet mera specifikt.
Christine Hine, som skrivit om internetforskning, poängterar tre aspekter om internet
som konkretiserar dess del i vårt samhälle. Internet är inbäddat (eng. embedded) i
vårt samhälle via flera olika apparater. Det existerar inte som en separat entitet
utanför samhället utan är en del av det och påverkas därför även av andra delar av
samhället. Internet är även förkroppsligat (eng. embodied) via oss. Vi försvinner inte
någonstans då vi använder internet, utan dess användning är en förlängning av vårt
vardagliga beteende. Vilket i sin tur fångar den sista aspekten Hine nämner,
nämligen att internet är vardagligt (eng. everyday). Det är nästan omöjligt att
separera mellan när man är online eller när man inte är det eftersom människor är
online varje dag och ofta utan att tänka på det. (Hine 2015)
Jag har använt nätsidan Tumblr för min materialsamling. Jag har valt att presentera
min metod och mitt material i samma kapitel eftersom de är starkt sammankopplade
och tangerar viss gemensam problematik. Det som generellt kan sägas om
internetmaterial och internetforskningsmetoder är att de är relativt nya och inte ännu
har tydligt etablerade regler (Hooley, Marriott och Wellens 2012 s. 1-6).
Jag presenterar först internetforskning i allmänhet, den historiska utvecklingen och
vilka nackdelar internetforskning kan ha. Efter det diskuterar jag nätsidan Tumblr,
dess historik och dess upplägg samt motiverar varför jag valt Tumblr som min
24

Sanna Forsblom
materialinsamlingsplats. Därefter diskuterar jag vissa etiska problem som måste
beaktas då man utför internetforskning. Sist presentera jag mitt material, hur det
samlats in och kategoriserats för analysen.

3.1 Internetforskning

Intresse för internetforskning har funnits redan sedan de första versionerna av
systemet kom till och endast en mindre grupp människor hade tillgång till det. Då var
tyngdpunkten ännu på att se hur datorer och internet i allmänhet fungerade och till
vilken nytta de kunde vara i framtida forskning. Det tog dock inte länge förrän
forskare lärde sig att utnyttja de e-postlistor och diskussionsforum som fanns för att
undersöka deras användare. Intresset för internetanvändarna blev allt större efter att
den teknologiska utvecklingen gick framåt och internet blev mer allmänt tillgängligt.
(Hooley, Marriott och Wellens 2012)
År 1994 var användarmängden för internet endast 3 miljoner (Hooley, Marriott och
Wellens 2012) medan den enligt den senaste statistiken var 4.13 miljarder år 2019
(Statista 2020). Vid det här laget betyder det att över hälften av världens befolkning
använder internet, även om fördelningen av användningen globalt är ojämn. (Hooley,
Marriott och Wellens 2012) Med den teknologiska utvecklingen har internet blivit
lättillgängligt nästan var som helst, vilket har gjort det till en naturlig del av vår
vardag. Internetforskning är då inte bara nyttigt utan även viktigt med tanke på hur
alldagligt nätet blivit för människor.
En enkel definition av internetforskning är sådan forskning som använder material
som finns på nätet eller har anskaffats via internetbaserade system, såsom e-post eller
Skype (Orgad 2009, s. 35). De allra första internetbaserade studierna använde epostlistor och diskussionsforum för att dela ut frågeformulär eller bjuda in människor
till intervjuer, vilket gav tillgång till ett större sampel än vad man tidigare kunnat få
tag på (Hewson, Laurent och Yule 2001, s. 26-33).
Trots att man redan en tid forskat på nätet finns det inga klara regler för
internetforskning. Det här beror delvis på internetforskningens unga historia men
även långt på den konstanta teknologiska utvecklingen. Fältet har aldrig haft tid att
25

Sanna Forsblom
ordentligt etablera sig då allt förändras så snabbt. Internetforskning är dessutom ett
tvärvetenskapligt fält, med intryck från flera olika discipliner, bland annat sociologi,
etnografi, datavetenskaper, psykologi och marknadsföring. Samarbete mellan de här
disciplinerna har inte heller varit så tätt som det kunde vara, vilket gjort att alla haft
sina egna riktlinjer som de försökt följa. (Hooley, Marriott och Wellens 2012)
Fältets tvärvetenskapliga form är dock inte endast ett hinder utan ger även en
möjlighet att förstå internetfenomen från flera olika synvinklar (Baym och Markham,
2009 s. xii). Vissa forskare menar även att man inte egentligen måste komma på nya
metoder för att forska på internet utan att man istället kan anpassa de existerande
metoderna för internetforskning. (Hooley, Marriott och Wellens 2012, s. 1-6) Ibland
argumenteras det även för att det skulle vara bättre att inte etablera strikta regler för
internetforskning utan att istället forma sig enligt mediet som man studerar just då.
Tanken är att eftersom det på internet finns en otalig mängd med nätsidor som har
olika regler och uppbyggnader så måste infallsvinkeln och metoden anpassas enskilt
för varje nätsida.
Metoden som jag valt att använda i min forskning räknas som observation och är ofta
endast ett delmoment inom olika variationer av internetforskning. (Baym och
Markham 2009) Oftast kombineras observation med andra metoder såsom intervjuer
eller frågeformulär, men den kan även utföras skilt från dem. Fördelen med
observation är att det är en indirekt forskningsmetod som inte stör
forskningsdeltagaren, vilket gör att deltagarna inte ändrar på sitt beteende på grund
av observatören. (Hooley, Marriott och Wellens 2012, s. 73-90) Observation på nätet
kan dessutom göras bland mycket äldre material, eftersom det mesta som läggs ut på
nätet finns där för evigt som arkivdata. Att utföra observationsstudier på nätet ger
alltså forskare möjligheten att inte endast forska bland de aktuella händelserna utan
även att se hur människor har uppfört sig på nätet en längre tid tillbaka.
Internetforskning har dock även flera problem som forskare ännu diskuterar och
försöker lösa. Ett problem som redan nämnts är den ojämna spridningen av
internetanvändning både globalt och lokalt. Västvärlden och andra teknologiskt
utvecklade länder är mer synliga på nätet jämfört med länder både på den afrikanska
och den sydamerikanska kontinenten, vilket gör en global forskning på nätet
komplicerad. Inom de teknologiskt utvecklade länderna finns det även en ekonomisk

26

Sanna Forsblom
skillnad mellan vem som har råd med teknologin och vem som blir utan, vilket även
måste beaktas. (Hewson, Laurent och Yule 2001, s. 26-40)
Internetforskningen har även stött på identitetverifieringsproblem på grund av
internets anonyma upplägg. Användarnamnen behöver inte stämma överens med
människors egentliga namn och på nätet är det allt lättare att förfalska information
om sig själv. Det här skapar inte enbart ett problem med att veta vilka källor som är
tillförlitliga utan även med att hitta rätt målgrupp. Ifall man ändå lyckas hitta rätt
stöter forskare också här på ett problem, som även sker utanför nätet, vilket är
ovillighet att delta i forskningen, vare sig det gäller att fylla i frågeformulär eller
ställa upp för intervju. (Hooley, Marriott och Wellens 2012, s. 7-24)
Det största problemet som internetforskare dock diskuterat är frågan om etiska och
lagliga rättigheter. (Hewson, Laurent och Yule 2001; Sveningsson Elm 2009, s. 6997; Hooley, Marriott och Wellens 2012; Kozinets 2015) Det här gäller bland annat
just användningen av arkivdatan, vem som kan bes ställa upp för intervju och när
exakt man behöver be om lov för att använda material från nätet. Jag kommer att
diskutera det här i ett skilt delkapitel, där jag även motiverar varför jag valt den
metod jag valt. Före det diskuterar jag nätsidan Tumblr historiskt och strukturellt
eftersom det är här jag valt att samla in mitt material.

3.2 Tumblr

Eftersom fans förflyttat sig till nätet så är det även naturligt att de befinner sig på
flera olika nätsidor, bland annat fandom-wikipedier, Dreamwith, Tumblr, Twitter,
Facebook och Archive Of Our Own (Zubernis och Larsen 2012, s. 16-19). För den
här avhandlingen har jag valt att använda det sociala mediet Tumblr som
materialkälla. Jag gjorde det här dels för att jag själv har ett användarkonto där och är
bekant med dess upplägg, dels för att Tumblr anses vara mycket populär för fandomaktivitet (Morimoto och Stein 2018). Jag har även valt Tumblr eftersom den har ett
hashtag-system som gjorde materialinsamlingen bekväm samt för att det finns flera
olika medier av material på Tumblr.

27

Sanna Forsblom
Tumblr är en social media som skapades år 2007(Morimoto och Stein 2018).
Oktober 2018 hade nätsidan 439 miljoner användare och 165.2 miljarder inlägg
(Tumblr 4.10.2018). Tillväxten av användare på Tumblr började kring år 2010 och
redan år 2012 riktade forskarna sitt intresse mot nätsidan (Attu och Terasse 2017).
Tumblr anses vara mest populärt bland den yngre generationen med en medelålder
bland användarna på under 25 år (Chang et al. 2014).
Tumblr ärvde enligt Morimoto och Stein en stor del av sina fans från nätsidan
LiveJournal som år 2012 gjorde vissa ändringar i sina användarregler vilket fick de
flesta att överge nätsidan. (Morimoto och Stein 2018) Fansen behövde då hitta nya
ställen att umgås på och Tumblr har identifierats av flera forskare som en av de
sociala medier där fans är mest aktiva. På grund av all fandom aktivitet har flera
studier av fandom redan utförts på Tumblr (Attu och Terasse 2017). Tidskriften
Transformative Works and Cultures har även publicerat ett specialnummer där
Tumblr och fandom är huvudtemat (TWC Vol. 27 2018).
Tumblr klassas som en mikroblogg, vilket betyder att den upprätthåller ett format där
användarna kan dela och utbyta korta meddelanden. (Chang et al. 2014) På Tumblr
är det dock även möjligt att publicera längre textformat. Förutom texter ger Tumblr
sina användare möjligheten att publicera bilder, videon, webblänkar,
diskussionsutskrifter, citat, ljudfiler och svarsformulär, vilket gör den till en
multimedia- eller hybridplattform. Upplägget på Tumblr skiljer sig från andra mer
socialt baserade medier och beskrivs av Morimoto och Stein, (2018) som både
ickehierarkiskt och anarkistiskt, vilket enligt dem tilltalar personer inom fandom.
Alla Tumblr inlägg är synliga för vem som helst, även de som inte har Tumblr
användarkonto, men ifall man vill följa (eng. follow) eller vidareblogga (eng. reblog)
något behövs ett konto. (Attu och Terasse 2017) Strukturellt sett har varje Tumblr
användare en egen hempanel (eng. dashboard) där de har tillgång till flera saker. De
ser de inlägg de själva publicerar samt de inlägg de vidarebloggar från andra
användare. Utöver det ser de inlägg som publiceras och vidarebloggas av de
användare de följer. För att skapa en följarskara måste man publicera och
vidareblogga inlägg som andra vill följa. (Chang et al. 2014) På Tumblr är det inte
nödvändigt för den här relationen att vara ömsesidig, utan man kan ha följare som
man inte följer tillbaka.

28

Sanna Forsblom
Därför är det också möjligt att vidareblogga inlägg från vem som helst utan att man
följer dem genom att söka i Tumblr databasen för sådana inlägg man vill ha. (Attu
och Terasse 2017) Det är också möjligt att följa en specifik hashtag, vilket gör att
man får se inlägg även från användare man inte följer på sin hempanel. En hashtag är
tecknet # följt av ett ord eller en fras som kategoriserar innehållet i ett inlägg så att
det senare går att hitta i databasen. (Odd 2015) Hashtaggen kan vara konkret om det
som finns i inlägget t.ex. #starwars #disney #fanart, eller baserade på personens
emotionella reaktion till inlägget som t.ex. #feels #my emotions #i love this. Då man
skriver ett ord eller en fras i sökfältet söker den fram alla inlägg som har sökorden i
sina hashtaggar.
Då ett inlägg publiceras på Tumblr är det alltså möjligt för andra användare att
vidareblogga inlägget så att deras följarskara sedan kan se det på sina egna
hempaneler och i sin tur vidareblogga det. (Attu och Terasse 2017) Då man
vidarebloggar inlägget är det möjligt att lägga till en kommentar i det ursprungliga
inlägget som sedan kommer att synas då det vidarebloggas av användaren. Det är
även möjligt att lägga egna hashtaggar i den vidarebloggade versionen som sedan
syns på den nya versionen av inlägget, vilket har gjort det populärt att skriva
kommentarer genom att använda hashtaggar istället. Efter att ett inlägg har
vidarebloggats är det inte längre möjligt för den ursprungliga användaren att
kontrollera det. (Morimoto och Stein 2018) Även om man raderar sin version av
inlägget kommer de vidarebloggade versionerna att kvarstå.
Förutom vidarebloggning är det även möjligt att gilla (eng. like) ett inlägg, vilket inte
påverkar inlägget på samma sätt som en vidarebloggning eftersom användaren inte
kan kommentera eller lägga till egna hashtaggar i inlägget. Det här betyder också att
gillade inlägg inte kommer att synas för ens följare utan finns på en skild flik på den
egna hempanelen. Utöver kommentarer i själva inlägget är det möjligt för
användarna att skicka meddelanden sinsemellan, vilket är den enda privata formen av
kommunikation på Tumblr. Såsom för de flesta andra funktionerna behöver
användarna inte följa varandra för att kunna skicka meddelanden, utan det är möjligt
för vem som helst att göra det, även anonymt. (Attu och Terasse 2017)
Användare på Tumblr är i övrigt också anonyma eftersom det endast behövs en
fungerande email för att göra ett användarkonto där. Ingen annan personlig

29

Sanna Forsblom
information, såsom ålder, kön eller nationalitet behöver delas, utan all information
delas frivilligt på hempanelens introduktionsdel som är synlig för alla. Den här
avsaknaden av personlig information är enligt Attu och Terasse ett problemområde
som gör det svårt att forska på Tumblr, eftersom det gör det mera utmanande att hitta
en fokusgrupp eller att utföra en jämförande analys mellan grupperna. På grund av
att det är så enkelt att göra ett användarkonto på Tumblr har forskare även haft
problem med att personer kan ha flera konton av vilka vissa är övergivna. Det här
kan utgöra ett problem om man hittar ett passande inlägg eller ett helt konto som man
skulle vilja använda i sin forskning, men inte kan få tag på dess användare och be om
lov för det. (Attu och Terasse 2017)
Forskning på Tumblr har alltså både sina för- och nackdelar, vilket kan sägas om
vilken annan materialkälla som helst. Tumblrs upplägg gör det svårt att navigera och
att hitta målgrupper enligt vissa kriterier. Flera forskare har dock enligt Attu och
Terasse (2017) tagit fasta på Tumblrs hashtag-system, eftersom det liknar Twitters
upplägg, och hittat målgrupper enligt vad användarna är intresserade av istället.
Jag har av egen erfarenhet kunnat konstatera att SPN-fans finns på Tumblr och
eftersom Tumblr anses vara ett center för fandom-aktivitet, är det passande för min
forskning. Eftersom jag inte är ute efter en grupp enligt deras ålder, kön eller
geografiska position är söksystemet för hashtaggar, som dessutom använts av andra
forskare, ett bra alternativ. Som en multimedia-plattform ger Tumblr också en
möjlighet att få tillgång till mångsidigt material, vilket har berikat min avhandling. I
det följande delkapitlet diskuterar jag de etiska problem som jag har blivit tvungen
att hantera då jag har samlat in material på Tumblr.

3.3 Etiska problem

Precis som alla andra forskningsfält har internetforskningsfältet fått reda ut hur man
kan utföra etiskt och moraliskt korrekt forskning på nätet, vilket man inte nått någon
konsensus om. (Hooley, Marriott och Wellens 2012) Internet, och speciellt sociala
medier, är problematiska eftersom människor i dagens läge använder dem för att dela
med sig av en hel del information. Mycket av det som delas skulle egentligen kunna
30

Sanna Forsblom
antas vara privat information, men istället finns det ute på nätet för vem som helst att
se. Tillgången till den här informationen har blivit allt enklare, vilket gör att det är
lockande för forskare att kringgå etiska frågor om människors rätt till privatliv. Det
här har inneburit att forskare inom fältet har varit tvungna att omdefiniera vad exakt
som är privat och offentligt på nätet, samt hur man etiskt skall gå till väga om man
vill använda materialet.
Flera forskare har valt att börja diskussionen genom att se det privata och offentliga
som en skala, istället för motsatser. Bland annat Malin Sveningsson Elm presenterar
skalan i fyra grader i boken Internet Inquiry: Conversations about Method. Den
första graden är den fullständigt offentliga delen av internet som vem som helst med
internetuppkoppling kan komma åt, utan att behöva registrera sig som en medlem.
Nästa grad av öppenhet är de hemsidor som kräver medlemskap men inte någon
avgift, och därför i princip är tillgängliga för vem som helst, vilket är den kategori
som de flesta sociala medier faller inom. (Sveningsson Elm 2009, s. 75)
Den tredje graden är mer privat och kräver ett medlemskap med vissa kriterier, ofta
att man tillhör någon specifik grupp, till exempel en arbetsrelaterad grupp. Den
fjärde graden är den del av internet som anses vara helt privat och identifieras av att
man inte kan komma åt webbsidan utan att bli inbjuden av domänskaparen. Det här
inkluderar också sociala medier där användarna kan begränsa tillgänglighet till
endast en viss grupp, oftast till ens följare. (Sveningsson Elm 2009, s. 75)
De här fyra graderna fungerar som en grundpelare i hur man forskar på nätet.
(Sveningsson Elm 2009) Forskare anser att endast material från den första graden
kan användas utan några officiella tillstånd, men även då måste vissa saker iakttas.
Hooley, Marriott och Wellens (2012) argumenterar för att eftersom internet har blivit
en del av vardagen är det sannolikt att människor inte tänker efter när de lägger upp
inlägg på nätet. De som har publicerat inläggen på nätet har högst troligen inte
förväntat sig att de kan användas av forskare, vilket är en faktor forskare måste ta i
beaktande. Sveningsson Elm (2009) påminner om att inläggets innehåll också spelar
roll då forskare funderar ifall de kan använda materialet. Om innehållet är känsligt,
eller personen tillhör en marginell grupp, kan användningen av inlägget skada
personen i fråga vilket forskare bör undvika.

31

Sanna Forsblom
Även om alla de ovannämnda kriterierna uppfylls måste internetforskarna ännu se till
att internetanvändarnas identitet också hålls privat. (Hooley, Marriott och Wellens
2012) Det här gäller både då personer har använt sina riktiga namn på nätet, men
även då de har använt namn som inte identifierar dem direkt. Personers identiteter på
nätet är ofta starkt bundna till deras vardagliga identitet, och trakasserierna kan
sprida sig långt ifall deras identiteter upptäcks. Det här betyder att forskare även
borde anonymisera sina källor då användarna inte använder konventionella
användarnamn.
Vissa forskare har också tagit fasta på vikten av att vara försiktig med direkta citat
från nätet. Både Hooley, Marriott och Wellens (2012) och Robert Kozinets (2015, s.
127-159) diskuterar hur den teknologiska utvecklingen och speciellt sökmotorer som
Google har gjort det möjligt att hitta ursprungskällan för ett citat genom att skriva in
citatet i sökfältet. Det här betyder att även om forskare har anonymiserat
användarnamnen, är det möjligt att hitta deras källa ifall de använder långa eller
personliga citat ur källan. Det här kan vara farligt speciellt om forskaren har studerat
en marginell grupp, eftersom deras identitet på nätet då är i farozonen.
Med tanke på allt det här är den metod som jag har valt delvis kontroversiell,
eftersom den utgår från att jag endast observerar eller söker fram arkivmaterial utan
att fråga lov av dem som publicerat inläggen. Det finns en del forskare som delvis
försvarar metoden (Hewson, Laurent och Yule 2001; Hooley, Marriott och Wellens
2012), mest för att internetforskningsfältet inte ännu har kommit till ett gemensamt
beslut över hur saken borde hanteras.
Jag motiverar mitt med utgångspunkt i det jag presenterat om etik på nätet. Nätsidan
jag valt, Tumblr, räknas till den första och mest offentliga graden av internetkällor.
Det är fullständigt möjligt för vem som helst att se alla inlägg på nätsidan utan att
vara en registrerad medlem där. Det här är något som alla på Tumblr borde vara
medvetna om och jag har därför bestämt mig för att anta att de inte skulle lägga upp
något som de inte är beredda att alla kunde se.
Fandom-grupper är å ena sida en del av vardagen men å andra sidan även en
marginaliserad grupp. Det här känns delvis som ett problem, men ett som inte borde
påverka situationen för mycket. SPN-gruppen är relativt stort, med en stark närvaro
på Tumblr. Jag anser även att mitt ämnesval inte är så känsligt, vilket minimerar
32

Sanna Forsblom
risken för problem. Det finns alltid en möjlighet att gemenskapen är väldigt viktig för
någon av användarna och att gruppen är deras trygghetszon. Eftersom jag ändå inte
är ute efter någon specifik persons upplevelse utan de allmänna åsikterna inom
gruppen borde inte någon enskild persons integritet kränkas.
Eftersom jag med säkerhet kan undgå de flesta etiska fallgroparna har jag valt att inte
ta kontakt med de enskilda användarna vars inlägg jag använder som exempel i den
här avhandlingen. Jag anser också att det inte är nödvändigt eftersom materialet
kommer att användas för en avhandling pro gradu och därför inte borde få en sådan
uppmärksamhet som skulle motivera en strängare etisk linje.

3.4 Mitt material

Eftersom Tumblr är en multimedia plattform med text, bilder, videon, webblänkar,
diskussionsutskrifter, citat, svarformulär och ljudfiler, har jag valt att begränsa mitt
material genom att använda endast texter, bilder och citat. Begränsningen har skett
via Tumblrs egna begränsningsmöjligheter, då jag först skrivit in sökorden och sedan
valt ett av formaten per gång.
I och med att mitt syfte ändrat en del från då jag gjorde insamlingen är mina
motiveringar inte helt lineära. När jag till en början främst var intresserad av SPNfamiljen som en gemenskap ville jag reflektera det i mina sökord. På grund av det
har jag använt mig av hashtaggar som #Supernatural family eller #SPN family.
De här två begreppen är väletablerade bland fansen och används för att markera
gemenskapen på ett sätt som endast #Supernatural inte gör. En sökning med både
#Supernatural family och #SPN family har generat många inlägg, även om jag
slutligen endast valde resultat från #SPN family för att begränsa materialet. Eftersom
begreppet även är valt av fansen själva är det mera sannolikt att det insamlade
materialet verkligen är sådant som SPN-fans finner meningsfullt.
Eftersom jag inte ville utesluta det faktum att fandom har en negativ sida valde jag
att även söka fram inlägg med negativ prägel. Det material som jag hittade var inte
exakt vad jag hade tänkt mig i början, men det fungerar för det syfte som jag nu har.
Valet av sökord tog en tid att reda ut och jag har även fått gå tillbaka till sökord jag
33

Sanna Forsblom
inte först hade tänkt använda mig av på grund av förändringar i Tumblr under vintern
2019.
Till allra först prövade jag med hashtaggen #SPN family hate, men det resulterade
inte i något material. Eftersom mitt syfte även ändrats under avhandlingens gång har
jag förkastat kombination #SPN #rant, där det fanns inlägg av fans som negativt
diskuterade SPN-serien. Det var dessutom de här inläggen som kom att försvinna i
januari 2019 då Tumblr gjorde en rensning av sina inlägg, vilket försvårade
situationen en del och fick mig att omformulera mitt syfte, samt fundera på vad jag
egentligen sökte efter. Slutligen valde jag den relativt enkla hashtaggen #SPN hate,
där det fanns material med varierande innehåll, vilket visat sig vara lämpligt.
Jag har kodat materialet med olika förkortningar beroende på vilken formattyp det är
och under vilken sökning den gjorts. Koden består av en bokstav-nummer
kombination, där bokstaven står för materialtypen och numret för hur mångte i
ordningen det är i insamlingen av den materialtypen. Under #SPN family samlade
jag in material av alla tre formattyper. Därför förkortades text-formaten med T0 (eng.
texts), bilderna med P0 (eng. photo) och citaten med C0 (eng. citation). Under #SPN
hate samlade jag in material endast i text-format som förkortats med H0 (eng. hate).
Orsaken till att jag under #SPN hate endast samlade in inlägg i text-format är
tvåfaldigt. För det första var det den typen av format som var i majoriteten, medan de
andra utvalda inte var representerade alls. Det fanns vissa inlägg som var under
formaten diskussionsutskrifter, men eftersom jag valt att begränsa mig till text, bild
och citat, valde jag att lämna bort dem. För det andra var det aldrig meningen att
fokusera på de negativa inläggen, så jag hade oberoende tänkt samla in en mindre
mängd av den typen av material än det positiva.
Allt som allt har jag samlat in något över 100 inlägg för den här avhandlingen, av
vilka ungefär en fjärdedel är negativa. Eftersom det finns så mycket insamlat
material kommer endast en del att användas som exempel i analysen. Allt material
finns insparat och kan möjligen användas i fortsatt forskning vid något annat skede.
Materialet har samlats in från flera olika användare. Alla inlägg samlades in och
sparades genom att ta en skärmdump (eng. screenshot) av den aktuella sidan, vilket
sedan laddades ner på en dator. Därutöver kopierade jag inläggets webbadress och
användarnamnet på vem som skrivit inlägget till ett separat word-dokument, där jag
34

Sanna Forsblom
lade till bilderna för att koppla ihop inläggen med rätt info. På det här sättet var det
möjligt att sortera och analysera materialet i efterhand utan internetkoppling.
Materialet har valts på ett så slumpmässigt vis som möjligt. Jag har först försökt få
en överblick av hurdana inlägg som framkommer i hashtaggen och formatet, för att
sedan slumpmässigt välja minst ett exemplar av alla ämnen. Resten av inläggen
valdes för att visa en så bred skillnad som möjlig tills jag upplevde att jag hade en
lämplig mängd material av det formatet.
Presentationen av materialet i analysen är varierande eftersom jag har behövt beakta
bildmaterialet. Enbart textbaserade inlägg har främst presenterats i citat-format
medan inlägg med bilder eller giffar (eng. GIF) har presenterats på varierande sätt.
Det här har inkluderat inlägg med endast bilder men även flera inlägg där text och
bild kombinerats. Jag har valt att presentera material med bilder eller giffar på tre
sätt: citation av texten med hakparentes som innehåller beskrivning av bilden;
flytande text som innehåller beskrivning av inlägget; eller en konkret bild av inlägget
som infogats i analysen.
Eftersom syftet med den här avhandlingen är att identifiera teman som är
meningsfulla för fans har sorteringen av materialet tagit en god stund. Temana har
identifierats genom att se vilka ämnen som uppkommer återkommande i materialet
varefter inläggen har kategoriserats enligt det identifierade temat. Innehållet i ett
inlägg har ibland passat in på flera av de identifierade temana, men har slutligen
kategoriserats enligt var det mest passar in.
Arbetet har gjorts både enklare och svårare på grund av att jag själv är ett fan, vilket
har gett mig personlig kunskap om ämnet men även gjort mig blind för det som känts
självklart. Från början har det funnits vissa teman som jag har förväntat mig att se i
materialet och de har till en viss del förekommit även om de inte exakt har motsvarat
det som jag tänkt mig.
Jag förväntade mig och fann också material om SPN-skådespelarna, vilket bland
annat beror på att skådespelare i allmänhet anses ha en stor inverkan på fans. SPNskådespelare är även kända inom fandomen för att uppmuntra kontakten mellan fans
och skådespelare, samt för att bejaka synen på fandomen som en familj. Materialet
reflekterar de här antagandena och visar även på hur skådespelare med sina
handlingar kan påverka fans engagemang.
35

Sanna Forsblom
Ett annat tema som jag både förväntade mig och fann i materialet är inlägg där fans
återskapat material från serien. Återskapande är en del av den aktiva fan-modellen
som Henry Jenkins är känd för att ha argumenterat för och anses vara ett
kännetecken för fans av alla slag. Bland materialet förekommer de vanligaste
formerna av återskapande som fanfiction och fanart, men det finns även mindre
diskuterade former av återskapande som verkar vara typiska på nätet.
Antalet inlägg som egentligen tillhör temat återskapande är stort bland det insamlade
materialet, men en del av dem är även exempel på andra teman och har kategoriserats
enligt det. Det fanns speciellt ett stort antal humoristiska inlägg både bland det
återskapade materialet och bland andra inlägg, vilket jag valde att se som ett eget
tema. Humor var det första temat jag ursprungligen inte hade förväntat mig att
diskutera i avhandlingen, men som i slutändan visade sig vara en stor del av
materialet.
Alla de här temana har hittats bland det positiva materialet under #SPN family vilket
inte är överraskande eftersom de är positivt laddade. Utöver de här tre temana,
skådespelare, återskapande och humor, fanns det ännu ett tema som hittades bland
det positiva materialet som jag har kallat ”att dela med sig”. Det här temat var även
oförväntat och var länge en gruppering av materialet som jag inte visste vad jag
skulle göra med. Att dela med sig är dock en av de självklara delarna av fandom,
vilket är varför det kategoriserats skilt från andra teman.
Eftersom jag medvetet valde att ta med inlägg med negativt innehåll hade jag vissa
förväntningar på hur ett sådant tema kunde se ut. Det visade sig dock att materialet
från #SPN hate kunde delas in i två olika teman som delvis kompletterar varandra.
Det första temat är kritik och hat av SPN samt dess fandom, vilket är vad jag
förväntat mig. Fandom är inte alltid enigt om allt vilket är något jag ville lyfta fram
och det finns även personer som hatar fandom av princip. Det här hatet kan ta sig
uttryck i mobbning av fans, men fans tar inte heller tyst emot hatet.
Det är det här som det sista temat handlar om, nämligen försvaret av fandomen och
dess medlemmar. Bland det negativa materialet var ungefär hälften av inläggen
sådana där fans reagerade på mobbning av dess medlemmar genom aggression mot
mobbarna och stöd av offren. Materialet här var även tudelat då hälften av mobbarna
var personer utanför fandomen, medan andra hälften var mobbning inom gruppen.
36

Sanna Forsblom
Allt som allt identifierade jag alltså sex teman bland det insamlade materialet. De här
temana är meningsfulla av olika orsaker och belyser fandom från olika synvinklar.
Tillsammans ger de en insikt i vad fans anser vara meningsfullt inom fandom, både
på gott och ont. I nästa kapitel kommer jag att mer ingående analysera de olika
temana och presenterar exempel från det insamlade materialet.

37

Sanna Forsblom

4. Analys
Eftersom jag har identifierat sex olika teman i det insamlade materialet har jag valt
att presentera och analysera varje tema skilt för sig. Vid varje tema presenterar jag
flera exempel som illustrerar vad som är meningsfullt i temat för fansen. Exemplen
kan vara citeringar av hela inlägg, förklaringar av dem eller konkreta bilder,
beroende på vad som har varit passande. Jag har valt att först presentera de fyra
temana som jag identifierade inom det positiva materialet, för att sedan presentera de
två temana från det negativa materialet.
Jag börjar med temat ”Att dela med sig” eftersom det är det mest allmänna av alla
temana och kunde inkludera de andra temana. Jag har valt att efter det fortsätta med
temat ”Återskapande” eftersom det anses vara kännetecknande för fandom. Därefter
följer temat ”Humor” som är starkt förknippat med temat återskapande, i och med att
de flesta humoristiska inlägg även är återskapade. Det sista positiva temat är
”Skådespelarna” som är väldigt varierande innehållsmässigt.
Det femte temat är det första negativa temat, nämligen ”Fans och Anti-fans”. Här
presenterar jag inlägg där användarna har haft något negativt att säga om SPN-serien
och SPN-fandomen. Det här temat illustrerar att det meningsfulla inte alltid behöver
vara problemfritt, varken för fans eller för andra personer. Det sista temat blir delvis
en motreaktion till det tidigare temat. Temat ”Motreaktioner till hat” visar hur fans
reagerar då fans inom gemenskapen är under attack och hur de försöker kontrollera
situationen.
Medan jag i slutet av delkapitel sex ger en kort sammanfattning av de identifierade
temana så diskuterar jag ännu i det sjunde delkapitlet hur fandom ur perspektivet
levd religion kan ses som ett alternativ till traditionell religion. Specifikt ser jag på
hur de tre aspekter som Ammerman (2016) och McGuires(2008) identifierat gällande
utövandet av levd religion kan anpassas på det insamlade materialet. Jag återkommer
till en sammanfattning av analysen i kapitel fem.

38

Sanna Forsblom

4.1 Att dela med sig – skapande av gemenskap

Fans delar med sig och diskuterar gemensamma intressen. Det här är något så vanligt
inom fandom att det oftast förbises som ett grundläggande faktum, trots att det har en
viktig betydelse för fans. Larsen och Zubernis menar att det centrala inom fandom de
facto är att dela med sig till andra fans. (Larsen och Zubernis 2013 s. 14-18) Enligt
dem är det en av de främsta orsakerna till att de flesta deltar i fandom. Genom att
delta i en gemenskap där andra har samma intressen som en själv kan fans fritt
diskutera det som engagerar dem med likasinnade människor. Glädjen fans får ut av
att dela med sig är tillräckligt för dem och ger dem mervärde i sig. På så sätt är
egentligen allt som delas inom fandom en del av gemenskapsskapandet och därför
meningsfullt, även om det är det enbart för fansen själva.
Ett bra exempel är bland annat den stora mängden citat som återfinns i materialet.
Ibland är de här citaten känslofyllda, ibland humoristiska, ibland ikoniska citat som
alla fans redan bör ”känna till” eller kombinationer av olika slag. Exemplet nedan är
ett citat från serien som anses vara ikoniskt, även om det också har en humoristisk
ton.
”Driver picks the music, shotgun shuts his cakehole”
- Dean Winchester
(C15; cas-is-my-hero 09.01.2019)
Citatet är från SPN-seriens första avsnitt, då bröderna Sam och Dean har återförenats
efter att inte ha haft någon kontakt på fyra år. Scenen ger åskådarna en första inblick
i hurdan brödernas relation är och i Deans attityd. Den humoristiska tonen kommer
både från framförandet och av ordvalet, där det typiska talesättet ”shut your mouth”
ersatts med ”shut his cakehole”. Både den humoristiska tonen och citatets ursprung
kan vara orsaker till att citatet upprepas bland fansen.
Ett citat behöver dock inte vara välkänt för att fansen ska dela med sig av det.
Inlägget nedan är ett exempel på ett mindre känt citat från säsong 13 av SPN. Dean
och Sam försöker tillsammans med ängeln Castiel rädda brödernas mor Mary och
nefilimen Jack. Castiel har sedan säsong fyra varit en del av brödernas liv och han
behöver all hjälp han kan få för att rädda Mary och Jack, som är viktiga för dem alla.
39

Sanna Forsblom
I det här fallet tar användaren ”ftmsam” (C19; 09.01.2019) fasta på det faktum att
Castiel ser Mary och Jack som en del av sin familj, vilket enligt hen var värt att
notera.
WE MUST ASSEMBLE OUR MOST POWERFUL ALLIES TO
RESCUE OUR FAMILY – Castiel, calling Mary and Jack our family
(C19; ftmsam 09.01.2019)
Att dela med sig av scener från serien är i sig relevant för fans och ger dem en
möjlighet att antyda vad som är viktigt för dem. Det gemensamma intresset för
ämnet är också en orsak till att de här citaten är värda att dela med sig, eftersom det
är något andra fans kommer att känna igen. Dialoger och scener från serien delas inte
enbart som citat, utan även som giffar där scenen utspelas under flera bildserier.
I ”winchester-girlfriends” (P30; 08.01.2019) giff-serie på fem bilder utspelar sig en
scen från säsong nio mellan karaktärerna Sam och Castiel. De försöker ta sig in i ett
låst lager som innehåller ledtrådar om säsongens fiende. Castiel, som är den fysiskt
starkare av de två, tror sig kunna få upp dörren efter att Sam misslyckats och säger ”I
got this” i den första giffen. De tre följande giffarna visar Castiels försök att slå upp
dörren, för att sedan i den sista giffen visa honom medge ”I don’t got this” till Sam.
Efter bildscenen har ”winchester-girlfriend” även skrivit en kommentar: ”Castiel it’s
me always”. Kommentaren verkar hänvisa till att hen känner igen sig i Castiels
försök och misslyckande, vilket kan vara en orsak till att hen har delat med sig av
scenen. Kommentarer i slutet av en scen eller ett citat från serien förekommer relativt
konsekvent i materialet och ger ofta en uppfattning om varför inlägget publicerats.
Utöver att dela med sig av det gemensamma intresset, finner fans även mervärde i att
dela med sig av personliga tankar och upplevelser. Det kan vara allt från deras åsikter
om serien till händelser i det egna livet, båda positiva och negativa sådana. Jag har
valt att presentera de negativa inläggen i ett skilt delkapitel, men presenterar i det här
delkapitlet några positiva exempel. Inlägget nedan är ett exempel på ett positivt eller
förväntansfullt inlägg om SPN-serien. Användaren ”webcricket” (T21; 07.01.2019)
ser fram emot att se karaktären Castiel i det nya avsnittet och uttrycker det här via en
text och giff-kombination. Giffen fungerar i det här inlägget som användarens
reaktion på händelsen, som återges före giffarna i textformat.

40

Sanna Forsblom

(T21; webcricket 07.01.2019)
Inlägget är personligt eftersom det är användarens personliga åsikt att det är bra att
Castiel kommer tillbaka i serien. Hen har velat dela med sig av sin åsikt i det här
inlägget, vilket är ett sätt för fans att förmedla vad som är viktigt för dem. Som
gensvar blir deras inlägg vidarebloggade eller gillas, vilket tyder på att även andra
personer har samma åsikt.
Ett annat exempel där ett fans personliga åsikter om SPN förekommer är ett inlägg
av ”homefandom” (T7; 07.01.2019), där hen uttrycker vilken positiv inverkan SPN
haft på hen. ”homefandom” kombinerar text och giffar om vartannat på ett sätt som
antyder att giffen visualiserar vad hen anser är viktigt. Hen använder giffar både från
SPN-serien och av SPN-skådespelare i situationer utanför serien, vilket tyder på att
det inte endast är serien utan även skådespelarna och fandomen kring serien som är
viktiga.
you wanna know what my problem with supernatural is?
i feel broken and powerless, like energy is suck right out of me and i
watch supernatural […]
[GIF: en scen där Dean och Sam smyger in genom en dörr]
and those little sons of bitches show up and i feel better […]
i feel alone
[GIF: en scen där Castiel ser mot åskådaren]
[GIF: en scen där ängeln Gabriel ler]
and angels are watching over me
i don’t understand and i watch supernatural
[GIF: en scen med profeten Kevin Tran]
41

Sanna Forsblom
and a prophet explains […]
It’s home, you know
[GIF: en scen av brödernas bil Impala67]
it’s where i feel safe
[GIF: Jensen Ackels och Jared Padalecki ler mot publiken på en SPN
mässa]
it’s where my family is
[GIF: Jensen Ackles, Jared Padalecki och Misha Collins dansar löjligt
vid ett fotograferingstillfälle] […]
this is home and it’s hard to find something like this. so i’m not letting
it go […]
(T7; homefandom 07.01.2019)
Det är tydligt redan från texten att SPN varit viktigt i “homefandoms” liv, men
bilderna skapar en tydligare koppling som endast förstås i tv-seriens kontext. Fans
har redan den intertextuella kopplingen som behövs för att förstå innebörden i texten
och bilderna, eftersom de är bekanta med materialet från tidigare. Därför blir
innehållet i inlägget även mer betydelsefullt inom fandomen än vad det skulle vara
utanför den och det personliga budskapet känns bekant även för andra fans av SPN.
Förutom personliga åsikter om SPN är även inlägg där fans diskuterar sina
personliga liv viktiga. Larsen och Zubernis (2013 s. 17-18) har noterat att trots att det
är fandom-objektet som fört fansen samman förblir samtalsämnet inte alltid inom
dess ramar. Fansen vill dela med sig av sitt liv utanför fandomen, om familjen, jobb
och semestrar, men de vill göra det med människorna i fandomen. Ibland kan dessa
personliga händelser relateras till SPN, såsom i det föregående exemplet, och ge ett
intryck av hur serien och fandomen påverkat det personliga livet. Det nedanstående
exemplet kopplar även ihop det personliga livet med SPN.
Freaking love this fandom!
Stopped at a convenience store today, drop my keys on the counter with
my SPN lanyard on it. Clerk says “I love your lanyard!” So I ask if he
is a fan and he pulls the collar down to show me his antipossession
symbol tat, so I show him mine!
(T15; atc74 07.01.2019)
42

Sanna Forsblom
Användaren ”atc74” har i exemplet ovan, tack vare deras gemensamma kännedom
om serien, träffat en ny person som också är ett fan av SPN. I det här fallet har SPN
positivt påverkat hens personliga liv vilket hen vill dela med sig om. Alla inlägg om
det personliga livet handlar dock inte om SPN och ett inlägg kan i sig vara
fullkomligt fritt från referenser till SPN, men ändå hänvisa till fandomen. På Tumblr
åstadkoms det här via hashtag-systemtet. Så länge något av inläggets hashtaggar
innehåller referenser till serien kommer andra fans att se det.
Once again, merry fudging christmas everybody, i hope you spend it
surrounded with people that love and respect you.
(T2; queenofhelldarlin 07.01.2019)
Inlägget ovan är ett exempel där man inte nämner serien SPN på något sätt i själva
texten och inlägget är dessutom relativt allmänt. Det kunde egentligen hänvisa till
vem som helst som firar jul, men det är ändå specifikt menat för SPN-fandomen
vilket syns i hashtaggen. Här har användaren bland annat använt hashtaggen
#supernatural #supernatural family och #spn family vilket märker ut inlägget för alla
andra fans.
Andra liknande inlägg har använt samma hashtaggar, men det finns även flera andra
hashtaggar som hjälper fans att hitta varandra. Karaktärernas namn, avsnittnamn eller
namnen på skådespelarna används också ibland beroende på innehållet i inlägget.
Det viktiga är att andra fans kommer åt inlägget även om SPN inte specifikt nämns i
texten eller bilden. Det personliga blir då en del av fandom-gemenskapen och ger
ytterligare ett lager till det förhållande som fans har.

4.2 Återskapande – återtolkning och analys

Jag har redan tidigare nämnt återskapande som något fans håller på med och ser i det
här delkapitlet närmare på fenomenet. Henry Jenkins är kanske den som är mest känd
för att ha först använt termen ”textual poaching” då han diskuterat fandom-beteende.
(Jenkins 2013) Textual poaching eller återskapande är enligt honom ett beteendemönster för hur fans kan reagera på fandom-objektet. Meningen är att se fans som
aktiva deltagare i processen där fans beslagtar fandom-objektet och skapar egna
43

Sanna Forsblom
tolkningar av materialet. De här återtolkningarna skapas både av kärlek för och
frustration gentemot fandom-objektet och framkommer i olika former. Jenkins räknar
all aktivitet som görs i relation till fandom-objektet som en del av
återskapandeprocessen.
Bland de inlägg jag samlat in finns det flera olika slag av återtolkat material. Ett
överväldigande stort antal av dessa inlägg är av det humoristiska slaget, vilket gjort
att jag valt att ge det materialet ett skilt delkapitel. Det betyder inte att vissa inlägg i
det här temats material inte skulle vara humoristiska, men jag har ansett att deras
huvudsyfte varit återskapande och inte humor. Ett exempel på återskapat material
som kunde anses humoristiskt är ett inlägg av ”that-akward-fandom-teen” (P7;
08.01.2019).
Hen återskapar en scen från säsong 14, med egen dialog med vad hen tror
karaktärerna kunde ha tänkt eller sagt. I den ursprungliga scenen, som visas allra
först i giff-format, möts bröderna Sam och Dean åter efter att Dean varit kidnappad i
flera månader av ärkeängeln Michael.
[GIF: scenen där Dean och Sam möts igen]
Obviously a very emotionally intense scene (I cried like a fucking baby.
What’s new.)
But in addition to the relief and joy and concern that both of them are
obviously feeling...
JUST LOOK AT THEIR FUCKING FACES I AM LAUGHING SO
HARD
Sam’s just like: [screenshot av Sams ansikte när han ser Dean]
And Dean goes: [screenshot av när Dean tar av sig en hatt]
Immediately pivoting to: [screenshot av när Dean ser Sam]
(P7; that-akward-fandom-teen 08.01.2019)
Efter kommentaren ovan av ”that-akward-fandom-teen”, bryter hen ner scenen i
stillbilder där hen klistrat in egen dialog med humoristiskt tonfall. I den första bilden
kommenterar Sam bland annat på Deans nya klädval, som är mycket olik det han
oftast har. I den andra bilden svarar Dean på de här kommentarerna med skam över
klädvalet och tar av sig hatten, för att i den sista bilden förfäras av Sams nya skägg
som han äntligen noterat. Brödernas klädskåp inkluderar allt som oftast endast
44

Sanna Forsblom
plädskjortor och läderjackor, vilket fans ofta kommenterar och är något som ses som
en del av karaktärernas identitet. Likaså har Sams hår blivit allt länge sedan säsong
ett vilket har resulterat i flera skämt och därför har det nyväxta skägget också varit på
tapeten. Inlägget skall klart tas med humor, men huvudsakligen handlar det om att
återskapa material, både genom analys och genom att fysiskt manipulera scener från
serien.
Den här sortens analys av scener från serien är relativt vanligt i materialet och bland
annat ”winchester-girlfriend” (P15; 08.01.2019) skapar ett liknande inlägg av
stillastående bilder. Hen har valt en scen från säsong 12 där demonen Crowley uttalar
sig om makt i en diskussion med Dean, Sam och Castiel.

(P15; winchester-girlfriend 08.01.2019)
Den första bilden fokuserar på Crowleys replik. De tre följande bilderna är Sams,
Deans och Castiels reaktioner på utlåtandet, såsom ”winchester-girlfriends” tänkt att
de kunde svara. Replikerna hänvisar tillbaka till händelser i tidigare säsonger då
karaktärerna de facto har haft makt och använt det på fel sätt under flera omgångar.
Inlägget blir humoristiskt på grund av sättet som replikerna framställts på, samt hur
den sista bilden återigen fokuserar på Crowley och hans svar ”Whatever”.
Användaren ”winchester-girlfriend” upprepar även Crowleys sista replik som en
kommentar och följer upp det med en skratt-emoji.
45

Sanna Forsblom
Analys av fandom-objektet är alltså en form av återskapande som fansen ofta tyr sig
till. Ibland analyseras och återskapas hela scener såsom i exemplen ovan, men fans
kan även framställa analyser i andra format. Fans är mycket bra på att dra kopplingar
mellan olika karaktärer och händelser i serier. De gör det för att klura ut hur allt
hänger samman och i vissa fall försöker de förutspå kommande händelser i serien.
Men fans blickar även bakåt och kopplar ihop händelser som kanske inte ens har
något med varandra att göra.
So if Michael’s experiments was really a way to make him some kind of
over lord over everybody with his grace, I am now positive that shaman
Sergei was on his payroll and that he gave them Michael’s grace, not
Gabriel’s, as an attempt to control Jack as well.
I know that doesn’t change anything […]
(T25; thebookobserver 07.01.2019)
I exemplet ovan kopplar ”thebookobserver” ihop händelser från olika episoder och
tror att de kan vara relevanta för varandra trots att den övergripande berättelsen inte
förändras på grund av den här observationen. Genom sin analys har hen dock
återskapat narrativet i serien och fokuserat på små detaljer som fansen själva finner
intressanta
Ett annat exempel är ett inlägg av ”darthestvaderever” (P14; 08.01.2019) där hen
återskapar en bild av skådespelarna Robert Benedict och Richard Speight Jr. I SPN
spelar Benedict den kristna guden, medan Speight Jr är ärkeängeln Gabriel. På bilden
kan vi se Benedict krama om Speight Jr. Användaren ”dartherstvaderever” skapar det
återskapande elementet då hen klistrat in texten ”Spn fandom” på Benedicts ansikte.
Nedanför bilden finns texten ”Current mood:”, som hänvisar till att bilden
representerar SPN-fandomens sinnesstämning för tillfället, vilka utgående från bilden
är positiva. Bilden är således en analys av fandomens reaktion på händelser i serien
där Gabriel återkommit efter att ha varit borta en längre tid. Bilden kunde ha
representerat endast användarens egna känslor, men hen har medvetet valt att
inkludera texten ”Spn fandom” vilket gör inlägget till en analys av det som pågår i
SPN-fandomen.
Fans återskapar dock inte endast redan existerande bilder via fotoredigering utan
skapar även sitt eget material. Fanart är bilder fans själv ritat, målat eller skapat, där
46

Sanna Forsblom
karaktärer eller skådespelare från fandom-objektet är i huvudfokus. Till exempel har
”meikomassun” (P22; 08.01.2019) ritat en bild av sidokaraktärerna Claire och Kaia. I
serien känner karaktärerna varandra endast en kort stund innan den ena dör. I bilden
har ”meikomassu” dock valt att rita dem i ett positivt samband där de ser på varandra
och håller händer.
Ett annat exempel är ”esther-viola” (P26; 08.01.2019) som ritat en bild av
skådespelaren Misha Collins tillsammans med det fiktiva djuret possubull. Possubull
är en av flera maskotar för den internationella skattjakten GISH, som Misha grundat,
vilket ”esther-viola” även hänvisar till i kommentaren. De här återskapade bilderna
är också tolkningar av serien och skådespelarna. I den ena återskapas två karaktärer i
ett positivare sammanhang, men i den andra framställs skådespelare med fiktiva
varelser.
Fans skapar även nytt material genom att skriva berättelser om fandom-objektet.
Fanfiction är berättelser som fans skrivit om fandom-objektet med delvis nya
situationer utanför den officiella berättelsen. Likt vad som är fallet i vissa analyser
tolkar de karaktärer och händelser i serien för att återskapa narrativet på ett sätt som
de själv tycker om. Det finns en stor mängd olika sorters fanfiction beroende på vad
fansen är ute efter. Jenkins (2013, s. 162-177) identifierar tio olika orsaker till varför
fans skriver fanfiction, allt från missnöje med berättelsen till undersökning av
karaktärers emotionella liv.
Till exempel ”maggiemaybe160” (T27; 07.01.2019) har skrivit en kärleksberättelse
mellan karaktärerna Dean och Castiel och fokuserat på karaktärernas tid utanför
händelserna i serien, då de inte jagar övernaturliga varelser. Berättelsen tar fasta på
Deans och Castiels förhållande och handlingar i serien, men tolkar dem vidare ur en
romantisk synvinkel. I berättelsen spenderar karaktärerna tid tillsammans då de gör
vardagliga saker såsom att gå till butiken och äta tillsammans, vilket inte oftast är i
fokus i tv-serien. Genom att ge karaktärerna tid på tumanhand kan författaren till
berättelsen ta tid att grundligt undersöka Deans och Castiels känslor. Både fokus på
tiden mellan episoder och HBTQ-kärlekshistorier är orsaker till att skriva fanfiction,
vilket Jenkins (2013, s. 162-177) noterat i sin forskning.
Jenkins lista av orsaker kunde även appliceras på andra typer av återskapande,
inkluderat alla exempel i det här delkapitlet. De kunde kanske även anges som
47

Sanna Forsblom
orsaker till en hel del av det övriga materialet som jag har samlat in för den här
avhandlingen. Men det som kanske främst bör noteras angående Jenkins lista är att
den tyder på att fans agerar av varierande orsaker inom fandom.

4.3 Humor – delad glädje är dubbel glädje

Inläggen i temat humor kunde egentligen ha fördelats bland de övriga temana. Vissa
av de exempel som jag presenterar i de andra delkapitlen är överlag humoristiska.
Mängden med humoristiska inlägg gjorde dock att jag har gett temat ett eget
delkapitel. Humor är inte något som har fokuserats på inom fandom-forskning
särskilt mycket, även om den verkar vara en central del av fandom. Men det betyder
inte att forskare som Jenkins eller Zybernis och Larsen inte skulle ha noterat att fans
finner glädje inom fandom, även om humorn i sig inte tas upp så ofta inom studierna.
Ett undantag till det här är Jacob Löfgren som i sin forskning har diskuterat
intertextualitet inom Discworld-fandomen och hur humor är en del av fandomen
(2018). Även om allt material inom fandom enligt Löfgren kan sägas ha en
intertextuell koppling, har det i mitt material varit tydligast i temat humor. Humorn
inom fandom baserar sig långt på den gemensamma kännedomen av fandomobjektet. Trots att materialet presenteras i ett nytt format känner fansen till dess
intertextuella kontext, vilket gör att de förstår skämtet.
Majoriteten av materialet inom temat humor är även återskapat, vilket oftast bidrar
till den humoristiska tonen. Det finns dock även citat och scener från SPN-serien
som i sig redan är humoristiska och därför publicerats som inlägg av SPN-fans.
Oftast har själva citatet eller scenen inte ändrats, men ibland kan användaren som
publicerat inlägget ha lagt in en kommentar som ytterligare fokuserar på den
humoristiska sidan. Ett exempel är citatet nedan där karaktären Dean uttrycker sig
om hur viktig familj är, och att de aldrig överger familjemedlemmar. Användaren
”bringmepieassbutt” (C1; 09.01.2019) väljer dock att påminna andra om att Dean
glömt sin halvbror Adam, som är fängslad i helvetet.

48

Sanna Forsblom
“AND LIKE YOU SAID, WE ARE FAMILY. AND WE DON’T LEAVE
FAMILY BEHIND.” – Dean “I’ve completely forgot about Adam”
Winchester
(C1; bringmepieassbutt 09.01.2019)
Citatet i sig verkar kanske inte för de flesta som något humoristiskt, men för SPNfans är det en annan situation. Förutom att de har den intertextuella kontexten från
serien har de även den intertextuella kontexten inom fandomen. Adams situation har
inom fandomen blivit ett oskrivet skämt på grund av att det aldrig har lösts inom
SPN-serien och alla karaktärer verkar ha glömt bort att Adam har existerat. Citatet
ovan är ett bra exempel på hur mycket den intertextuella kontexten kan påverka
varför skämtet endast fungerar för SPN-fans och inte andra personer. Ett annat
liknande exempel är citatet nedan.
”Taking risks, making crappy decisions – it’s what we do.” – Sam
Winchester, Byzantium 14X08
So much for, “Saving people, hunting things – the family business.”
(C2; webcricket 09.01.2019)
I citatet uttrycker sig Sam om hur han anser att han, Dean och deras närstående oftast
beter sig. De tar risker och gör dåliga beslut. Precis som i det tidigare exemplet är det
här citatet i sig inte något speciellt, men ”webcricket” jämför det med ett annat citat
från serien. Det andra citatet är något som har upprepats inom SPN-serien och
fandomen sedan dess första säsong och anses vara Winchester-familjens motto:
rädda människor och jaga monster. De två citaten har ett liknande format vilket gör
det humoristiskt för SPN-fans eftersom de känner till det andra citatets ursprung och
kontext.
Citat från SPN kräver inte alltid så här mycket intertextuellt kunnande för att vara
humoristiska. Vissa citat kan även vara roliga för människor utanför SPN-fandomen
av andra orsaker än seriens kontext. Citatet nedan är ett sådant exempel, då det
ursprungligen handlar om en scen där Dean förklarar för Castiel varför människor
ljuger. Inom serien har Castiel inte praktisk kunskap om varför människor gör vissa
mänskliga saker, vilket ofta leder till humoristiska situationer.

49

Sanna Forsblom
”Dean: We’re humans. And when humans want something, really,
really bad ... we lie.
Castiel: Why?
Dean: Because. That’s how you become president.”
(C16; supernaturalfandomforlife 09.01.2019)
Scenen som citatet har tagits ur är redan i sig humoristisk. SPN-fansen finner humor
både i karaktärernas relation och i deras personligheter. Citatet kan dock vara
humoristiskt även för att det speglar en allmänt etablerad tanke, speciellt inom
Förenta staternas politik, om att politiker ljuger för att bli valda. På grund av det kan
andra människor finna citatet humoristiskt utan den intertextuella kontexten inom
SPN.
Fans återger dock inte endast citat från SPN som de anser är humoristiska utan
skapar även sina egna skämt kring serien och karaktärerna. Användaren
”quailpower” (P13; 08.01.2019) har samlat ihop en mängd av de här humoristiska
inläggen i en och samma inlägg genom att ta still-bilder av dem. De inlägg som hen
har samlat ihop är i olika format, men de visar hur humorn inom SPN-fandomen inte
alltid skapas av en enda användare. Många gånger skapas humorn i ett inlägg genom
en oplanerad kollaboration mellan olika Tumblr-användare, där en viss version av
inlägget sedan vidarebloggas av andra fans. Ett exempel är inlägget nedan, där flera
personer kommenterat på ett påstående. Varje nivå åt sidan representerar en ny
persons kommentar.

50

Sanna Forsblom

(P13.1; quailpower 08.01.2019)
Inlägget är ett bra exempel på hur en enkel premiss kan eskalera. I det ursprungliga
inlägget har användaren uttryckt gemenskap ifall man ser på SPN. Kommentarerna
efter det utpekar att man inte kommer överens med dom som hatar Castiel, Sam eller
Dean. Skämtet uppstår då en av användarna pekar ut att Dean hatar sig själv, vilket är
en intertextuell koppling både till serien och till SPN-fandomens syn på Dean.
Humorn i det här inlägget är då tragiskt komiskt på Deans bekostnad.
Ett annat exempel där flera tumblr-användare bidragit till ett skämt i ”quailpowers”
(P13.9; 08.01.2019) samling av inlägg, kombinerar även SPN-fans med andra
grupperingar. I sitt ursprungliga format är inlägget två giffar av en ung mörkhyad
person som påstår att endast vithyade människor gör avtal med demoner. Ungdomen
i fråga har inte egentligen någon relation till SPN, men hens kommentar har fått
SPN-fandomens uppmärksamhet. Under giffarna har någon lagt till en stillbild av
Dean vilket är vad som skapar skämtet för SPN-fans. De följande kommentarerna
efter bilden är SPN-fansens reaktioner på skämtet. Skämtet förstås med den
intertextuella kontexten av att Dean, samt hans bror, deras far och några vänner, alla
har gjort avtal med demoner och dessutom råkar alla vara vithyade.

51

Sanna Forsblom
Humorn inom SPN-fandomen är dock inte alltid på bekostnad av SPN-serien utan
även på fansen själv. På grund av det görs den intertextuella kopplingen inte enbart
till SPN-serien utan även till den gemensamma kunskapen inom fandomen som
fansen kan relatera till. Ett exempel där det finns kopplingar till både SPN-serien och
SPN-fandomen är inlägget nedan.
Being a fan of Supernatural is so frustrating because you can’t
outwardly show you’re a fan because people are like “why is there a
pentagram on your shirt do you worship satan”
[GIF av Dean som säger “What? No! No, this is not devil worship.
This – This is - ]
walking around talking about it is rough too..
“The King of Hell is awesome”
“Angels are dicks”
“God is a deadbeat dad”
“Do you ever miss the Apocalypse?”
“I kind of miss Satan”
“We all miss Satan”
(P13.8; quailpower 08.01.2019)
I inlägget hänvisar användarna till att det ibland är problematiskt att vara ett fans av
SPN-serien. Det här beror på att många populära bilder, symboler och karaktärer från
serien är baserade på religion och folklore. Det här leder enligt användarna till
missförstånd då icke-fans försöker tyda varför SPN-fansen bland annat bär
pentagram, säger att de älskar Lucifer eller tycker att Gud är en dålig far. Inlägget
blir humoristiskt för fans både på grund av den intertextuella kopplingen till SPN,
men även för att de kan känna igen sig i de andra fansens upplevelser. Inlägget har
redan i sig en humoristisk ton och användarna har också valt exempel som är
humoristiska för fansen.
De flesta humoristiska inlägg som är på bekostnad av fansen är av liknande slag som
exemplet ovan, främst genom att fansen kan känna igen sig i inläggets innehåll.
Humorn behöver då inte alltid ha en intertextuell koppling till SPN, utöver den som
fansen själv skapar. Ett exempel är inlägget nedan där användaren ”just-anotherdestiel-blog” (T5; 07.01.2019) kombinerar ett påstående med en giff, där giffen
52

Sanna Forsblom
illustrerar det som påståtts i texten ovan. I det här exemplet handlar det om känslan
någon får då de väcks av väckarklockan efter att hen har vakat och läst fanfiction
hela natten. Giffen representerar hur användaren anser att hen känner sig när den
nämnda situationen sker.
When your alarm goes off in the morning and deep down you know you
shouldn’t have read that last fan-fiction.
[GIF av Sam som vaknar till efter att ha slocknat vid ett bord]
(T5; just-another-destiel-blog 07.01.2019)
Fans kan relatera till påståendet och anse att det är humoristiskt eftersom de själv har
varit i samma situation. Den intertextuella kopplingen till SPN skapas endast via
användningen av giffen och hashtaggen. Påståendet ovan är även så allmänt inom
fandom att också andra än SPN-fans kan finna den humoristiskt. Ett annat liknande
exempel med samma format är exemplet nedan. I inlägget välkomnar ”winchestergirlfriend” (P3; 08.01.2019) andra till nätsidan Tumblr och summerar nätsidan
genom att påstå att alla där älskar Satan och hatar sig själva. Påståendet följs av en
bild där skådespelaren som spelar Lucifer i SPN kramar om någon annan.

(P3; winchester-girlfriend 08.01.2019)
Återigen är den intertextuella kopplingen både till SPN-serien och till SPNfandomen, även om andra fans också kan finna påståendet humoristiskt. Kopplingen
till SPN-serien sker via bilden med Mark Pellegrino eftersom han är den som spelat
rollen som Lucifer längst under seriens gång. På grund av det behövde bilden i sig
inte vara tagen ur serien, eftersom Mark för SPN-fans är Lucifer oberoende av
kontexten. Så om bilden är kopplingen till SPN-serien är påståendet i så fall
kopplingen till SPN-fandomen. Det här beror på att SPN-fandom är känd för att älska
53

Sanna Forsblom
SPN-karaktären Lucifer, trots att han har varit seriens fiende i flera omgångar.
Skämtet blir då på fansens bekostnad eftersom de på ett överdrivet sätt kan sägas
älska karaktären mer än sig själv.
Humorn inom fandom sker alltså på bekostnad av flera olika parter, både fiktiva och
icke-fiktiva. Den är även högst intertextuellt bunden och kan vara svår att tyda för
den som inte har samma kännedom som SPN-fans har. Å andra sidan kan vissa
skämt även vara humoristiska för andra på grund av någon annan kontext, även om
SPN-fans är de som känner till skämtets ursprung. Humorn inom SPN-fandomen kan
skapas både avsiktligt och oplanerat, och är en stor del av fandom-samspelet.

4.4 Skådespelarna – stjärndyrkan och inspiration för engagemang

Det fjärde temat som är framträdande i min analys, ”skådespelare”, har nära
anknytningar till forskning om stjärndyrkan även om situationen är allt annat än
oproblematisk. (Ward 2011, s. 2-6) Förutom att vissa forskare inte vill dra paralleller
mellan stjärndyrkan och religion, vill inte fansen alltid göra det heller. Fansen anser
kanske oftare att de har en personlig närhet till stjärnan eller identifierar sig med hen
på något sätt. Därför vill fansen även publicera inlägg om skådespelarna eftersom de
har ett intresse för vad stjärnorna håller på med (Dominiak 2014 s. 94). Oberoende
av vilken nivå fansen relaterar till skådespelarna på, eller dyrkar dem på, har seriens
skådespelare en viktig plats inom fandomen eftersom skådespelarna som fandomobjekt är meningsfulla för fansen.
Eftersom stjärndyrkan är en del av fandom beter sig fansen på ett liknande sätt i
materialet om skådespelarna som i materialet om fandom-objektet. Allt som är
relaterat till seriens stjärnor är intressant, vilket har bidragit till att det här temat har
ett mångsidigt material. SPN-fans är intresserade av allt som har att göra med
skådespelarna, både vad de säger och gör. Samtidigt speglar materialet i det här
temat delvis de tidigare temana och innehåller både återskapat material och humor.
Skådespelarna till seriens huvudkaraktärer har ganska naturligt fått mera
uppmärksamhet än andra även om skådespelarna för olika sidokaraktärer inte heller
glömts bort. De skådespelare som förekommer mest i materialet är bland annat

54

Sanna Forsblom
Jensen Ackles och Jared Padalecki som spelar Dean och Sam, samt Misha Collins
och Mark Sheppard som har rollen av Castiel och demonen Crowley.
Intresset för skådespelarna ligger både i deras roller inom serien och i deras liv
utanför den. Därför finns det i materialet inlägg där båda aspekterna är i fokus. Som
exempel har användaren ”choco-maniac666” publicerat två skilda bild-serier med
skådespelarna. I den första bildserien (P9; 08.01.2019) finns det bilder av
skådespelarna bakom kulisserna för SPN-serien. På vissa bilder är de klädda som
sina karaktärer medan de i andra har ställt upp sig för fotografering tillsammans med
andra produktionsmedlemmar. I det här exemplet må skådespelarna vara i fokus,
men de är även starkt bundna vid sina karaktärer på grund av fotograferingssituationen.
Fans är dock även intresserade av skådespelarna utanför själva SPN-serien vilket
syns i ”choco-manaiac666s” andra bildserie (P11; 08.01.2019). Den andra bildserien
inkluderar flera bilder tagna utanför seriens inspelning och fokuserar på Jensen, Jared
och Misha. Vissa bilder är tagna vid fotograferingstillfällen för publikationer medan
andra är från SPN-mässor. Bilderna ger fansen en insyn i hurdana skådespelarna är
utanför serien och hurdan relation de har till varandra. Vissa av bilderna är även
humoristiska eftersom skådespelarna valt överdrivna miner eller positioner då bilden
tagits. Samtidigt är bildserien en möjlighet för fansen att ha vältagna bilder av
Jensen, Jared och Misha, vilket de har ett intresse för.
Skådespelarnas humor uttrycks även i vad de säger och återges av fans i form av
giffar och citat. Mycket av det humoristiska är även i de här inläggen beroende av
den intertextuella kopplingen till SPN-serien eller skådespelarnas relation till
fandomen. Ett exempel är citatet nedan där Misha Collins säger åt en annan
skådespelare att de inte kan använda smeknamnet overlord eftersom Misha redan gör
det. Det här är en hänvisning till Mishas relation till sina fans. Olika fan-grupper
väljer sina egna namn och Mishas fans har valt att kalla sig för Mishas minions,
vilket sedan gör Misha till deras overlord. Både smeknamnen och Mishas kommentar
är menade att förstås som humor. Även användarens tillägg ”don’t steal my titel”
syftar på att citatet har ett humoristiskt syfte.
”You can’t use ”overlord” cos that’s mine. But you can use something
like it.” – Misha ‘don’t steal my title’ Collins (31/03/17)
55

Sanna Forsblom
(C3; carry-on-my-wayward-greaser 09.01.2019)
Ett annat humoristiskt exempel är “lucifers-spiders“ (P2; 08.01.2019) text och bildkombination, där hen återger en händelse mellan skådespelarna Jensen och Jared.
Hen citerar en kommentar Jensens sagt varefter två bilder visar hur Jared reagerade
genom att krama om Jensen.

(P2; lucifers-spider 08.01.2019)
Jensens kommentar hänvisar till ett avsnitt i säsong åtta då Sam Winchester använder
Thors hammare. Samtidigt drar Jensen ett skämt om längden på Jareds hår, vilket
ofta diskuterats av SPN-fansen eftersom det, som tidigare påpekats, verkar bli längre
för varje säsong. Skådespelarna drar ofta skämt om seriens karaktärer och ses delvis
som experter på dem, speciellt då det gäller den egna karaktären.
Fans uppskattar dock inte endast skådespelarnas humor utan även meningsfulla saker
som de sagt. Inom materialet fanns det flera exempel på citat från skådespelare som
kan uppfattas som meningsfulla, positiva eller uppmuntrande. Medan inlägg med
positivt innehåll är sådant som användare på Tumblr även allmänt publicerar, är de
här inläggen meningsfulla för fansen eftersom det är något som skådespelarna i SPN
har delat med sig. Ett exempel är citatet här nedan, där Mark uttrycker sig om hur
kärlek är det som fört samman en gemenskap och inte hat.
“We all have bonded by things that we love. Not things that we hate.” –
Mark Sheppard at PurCon2
(C21; acklesjensen 09.01.2019)

56

Sanna Forsblom
Citatet är positivt men generellt och kunde handla om vem som helst även utanför
SPN-fandomen. Det blir dock meningsfullt för SPN-fans eftersom det är Mark som
uttryckt sig om ämnet. Han gjorde det dessutom under SPN-mässan PurCon, vilket
gör det ännu mer SPN specifikt. Ett liknande exempel är ”moonlightdeans” (C23;
09.01.2019) inlägg där hen citerar något Jensen sagt under en annan SPN-mässa.
“An audience that I call family that I hold very close, that’s what I
love” – Jensen Ackles, Asylum16
(C23; moonlightdean 09.01.2019)
I citatet ovan bekräftar Jensen SPN-fandomens syn på gemenskapen som en familj
och uttrycker även själv att han ser den som sådan. Citatet är både positivt och
bekräftande för SPN-fans av att skådespelarna också anser att fandomen är något
viktigt och positivt för dem. Enligt Frances Casper (2014, s. 77) har SPN:s
producenter starkt uppmuntrat SPN-skådespelarna att vara närvarande för fansen.
Relationen verkar vara ömsesidig då flera av SPN-skådespelarna också har uttryckt
sig positivt om SPN-fandomen, bland annat i boken Family don’t end with blood
(red. Zubernis 2017).
Skådespelarna inom SPN är även välkända för sin aktivism både inom välgörenhet
och inom olika kampanjer. Välgörenhet bland kända stjärnor är inte ett obekant
fenomen och deras handlingar leder ofta till att deras fans utövar samma beteende
(Dominiak 2014, s. 93). Av den aktivism som SPN-skådespelare deltagit i var det
några som förekom mer än andra i materialet. Kampanjerna Always Keep Fighting
(AKF), You are not alone (YANA) och I Am Enough (IAE) som skapats gemensamt
av Jensen, Jared och Misha är några av dem. (Zubernis 2017, s. 6) AKF, YANA och
IAE uppmuntrar bland annat till medvetenhet om mental hälsa och kämpar emot
mobbning. Namnen på kampanjerna hänvisar även tillbaka till SPN-serien eftersom
de är citat av vad skådespelarnas karaktärer har sagt. Också Mishas
välgörenhetsorganisation Random Acts och evenemang Greatest International
Scavenger Hunt (GISH) nämns ofta. Random Acts uppmuntrar även vänlighet medan
GISH jobbar för diversitet och normbrytning.
Fansen för vidare budskapen från de här kampanjerna och organisationerna på ett
flertal sätt i materialet. Ett sätt är att citera vad någon av skådespelarna har sagt som
är relaterat till organisationerna eller budskapet. Citaten är ofta endast kopplade till
57

Sanna Forsblom
de olika kampanjerna genom att hänvisa till dem i hashtaggen och kan annars läsas
som allmänt positiva och meningsfulla citat som skådespelarna delat med sig av.
Nedan är tre olika citat som exempel.
”You are not just fans, you are family. You shouldn’t give a fuck what
anybody else thinks. Be who you are, not who they want you to be.” –
Jared Padalecki
(C13; spninspirationquotes 09.01.2019)
“I am enough just the way I was made” – Jared Padalecki
(C27; carry-on-my-wayward-greaser 09.01.2019)
”Be kind to yourself so you can be happy enough to be kind to the
world” – Misha Collins
(C14; delizabethan 09.01.2019)
I de tre ovanstående exemplen uppmuntrar Jared och Misha fansen att vara sig själva,
påpekar att de är tillräckligt bra precis som de är och att de bör vara vänliga mot sig
själva och världen. Den här typen av citat finns det flera av i materialet, vilket tyder
på att de är meningsfulla för fans. Redan budskapen i sig är positiva och något som
många kan behöva höra, men för SPN-fans är de även viktiga för att det är
skådespelarna i SPN som sagt dem.
Ett annat exempel är ”weasel-bowies” (C24; 09.01.2019) inlägg där hen citerar
skådespelaren Richard Speight Jr. som har haft rollen som ängeln Gabriel i SPNserien. I citatet bekräftar Richard att SPN-fandomens bästa kvalitet är det att de
stöder varandra. Han hänvisar till fandomens förmåga att skapa gemenskap som
bejakar diversitet och uppmuntrar fans att föra vidare det här tankesättet utanför
SPN-fandomens ramar.
The greatest thing about the Supernatural fandom is not that they
support a TV show, but that they support each other. […] That is what
we as a collective force do, and that is what I call on you to do when
you leave this room. Take the happy energy, the collective shared spirit
that you find in the community of this show and take it to your
communities outside of this show. Make being different, being unique,
58

Sanna Forsblom
being special, make it the norm. Make it okay. […] That is my request
for all of Supernatural. And if we can do it, we can change the world,
and I know we can. It starts here, people. It starts with Supernatural. It
starts with family and family don’t end in blood. – By Richard Speight
Jr. –
(C24; weasel-bowie 09.01.2019)
SPN-fans lyfter själv fram de här budskapen i materialet och uppmuntrar andra fans
att kämpa vidare. Användaren ”eveiswaywardaf” (T4; 07.01.2019) har till exempel
skapat ett inlägg där hen kombinerar uppmuntrande text med giffar från SPN-serien.
Inläggets budskap är att hen hoppas alla mår bra, men att även om de inte gör det så
blir det nog bättre. Hen bekräftar även kampanjernas budskap om att alla är
värdefulla, att ingen är ensam och att man alltid bör kämpa vidare. Meddelandet
hänvisar direkt till SPN-familjen och användningen av giffar från SPN-serien ger det
en stark koppling till fandomen. Giffarna ”eveiswaywardaf” använder speglar även
det stöd hen vill ge andra fans eftersom de visar olika tillfällen från SPN-serien då
karaktärerna tagit hand om varandra.
Hey SPN Family, [GIF] I hope you’re alright tonight. [GIF]
Everything is gonna be fine. [GIF] You’re important and valued. [GIF]
You are creative, amazing, and intelligent. [GIF] You are brave and
you can get through this. [GIF] And you’re worth it, okay? [GIF] No
matter where you go, we’ll go with you. Always keep fighting.
(T4; eveiswaywardaf 07.01.2019)
SPN-fans delar även med sig av hur de positivt påverkas av kampanjerna. Bland
annat i exemplet nedan delar ”ultimatefandomtrash61” (T6; 07.01.2019) med sig av
hur AKF kampanjen haft en positiv inverkan på hens liv. Hen berättar hur andra
obekanta fans ofta dyker upp på olika sociala medier och skickar meddelanden med
”AKF” för att stöda hen. Både det att andra fans gör det här, samt själva budskapet
de sänder, att alltid fortsätta kämpa vidare, anser användaren är viktigt.
The part of Supernatural fandom that pops in on my tumblr, twitter,
fanfiction.net, and AO3, and sends me ”AKF” is one of the things that
make being a fan of the show worth it. These people take time out of
59

Sanna Forsblom
their day to tell a stranger to “Always Keep Fighting”, to show that
they CARE. It’s a small saying, only three words, which can be
shortened to three letters, but it has a big impact.
(T6; ultimatefandomtrash61 07.01.2019)
Från inlägget syns både tydligt att SPN-fans tar sig tid att dela med sig av
skådespelarnas budskap och att det uppskattas av andra fans. SPN-fandomen
uppmuntrar dock inte enbart varandra utan försöker även sprida en del av aktivismen
utanför fandomen. Det här syns bland annat i exemplet nedan där
”psychicbouquetblaze-stuff” (T9; 07.01.2019) försöker få igång en liten kampanj där
fans skulle göra goda gärningar. Kampanjen inspireras av Mishas organisation
Random Acts, och är enligt hen ett sätt att både glädja Misha och världen.
Hey spn fam do you guys wanna do something special for Misha and
something nice for the world too
I was thinking we could take a week and each do at least one random
act of kindness and then tweet/instagram/tumblr it at Misha with the
hashtags #myrandomactofkindness #inspiredbyMisha throughout the
week.
Make the world a kinder place and we know why we love Misha and I
feel like this is a nice act of kindness we’d be giving to him too […]
(T9; psychicbouquetblaze-stuff 07.01.2019)
Skådespelarnas aktivism kan alltså ha en stor betydelse för fans och engagera dem att
sprida vidare budskapen, både med stora och små gärningar. Enligt Dominiak (2014,
s. 88-99) stöder SPN-serien även flera av dessa budskap, vilket också kan ha
påverkat situationen.
Oberoende orsak har skådespelarna en meningsfull roll inom SPN-fandomen. Det här
beror både på att de ger liv åt de karaktärer som fansen ser i serien, men även för att
skådespelarna i sig anses vara viktiga. Skådespelarna delar med sig av positiva
meddelanden som fansen uppskattar, samt främjar aktivism inom fandom. Det mesta
som är kopplat till skådespelarna är relevant för fansen och delas därför till glädje för
andra fans. I viss mån liknar det här kanske en sorts dyrkan, men det finns flera olika

60

Sanna Forsblom
nivåer av engagemang bland fansen vilket tyder på ett komplicerat förhållande
mellan fans och skådespelare.

4.5 Fans och anti-fans – en skala av negativitet

Den överväldigande majoriteten av mitt material är av det positiva slaget eller i alla
fall sådant som inte är explicit negativt. Jag vill dock inte, som tidigare påpekats, ge
en snedvriden bild av fandom i allmänhet eller SPN-fandomen specifikt, vilket är
orsaken till materialet i det här delkapitlet. Utöver materialet som tas upp här
förekom det även material där personer utanför SPN-fandomen reagerar negativt på
SPN och dess fandom, vilket inte heller kan förbises.
Som de tidigare delkapitlen redan visat är fans allt annat än passiva åskådare. Medan
den här aktiviteten ofta uttrycks på ett positivt sätt, finns det även en negativ sida att
beakta. Negativitet uttrycks dock på ett varierande sätt snarare än i en enhetlig form.
Den uttrycks dessutom både av fans av serien och av icke-fans. En viss del av
negativitet kan uttryckas som kritik av fandom-objektet, vilket enligt Jenkins kan ses
som en positiv sak. (Jenkins 2013, s. 86-88) Fansen kan kritisera fandom-objektet
eftersom de bryr sig om vad som sker med det, vilket gör att de ofta protesterar då de
inte håller med utvecklingsriktningen.
I materialet jag har samlat in finns det flera inlägg där fansen uttrycker sig kritiska
mot den handlingsutveckling som SPN tagit. Enligt dem handlar Dean, Sam och
Castiel allt mer på ett sätt som inte passar deras karaktärer och säsongens berättelser
är både tråkiga och problematiska. Vissa menar att serien från början har varit bra, då
ofta med en hänvisning till de fem första säsongerna som kulminerade i att bröderna
avvärjde apokalypsen. Fansen försöker dock fortsätta se på serien, men enligt dem
har SPN ändå blivit allt sämre efter den femte säsongen.
I’m trying really hard to watch Supernatural and enjoy it, but just... the
whole ‘lying to each other and causing a whole bunch of shit and
relationship problems’ is REALLY old. It’s making me stand more and
more by my reasoning that it should have ended at S5. :/
(H16; arcane-advisor 17.01.2019)
61

Sanna Forsblom
Kommentaren ovan av ”arcane-advisor” är relativt typisk bland fansen som är
missnöjda med SPN. ”arcane-advisor” anser såsom många att händelserna i serien
blivit upprepande och att serien borde ha avslutats vid säsong fem, då en naturlig
berättelseark tog slut. Eftersom missnöje med handlingsutvecklingen inte är ovanligt
har bland annat även ”jackie-loves-you” (H11; 17.01.2019) uttryckt liknande åsikter.
I inlägget nedan kommenterar hen att hen nog ännu älskar SPN, men är besviken på
hur serien har utvecklats. ”jackie-loves-you” tror att en delorsak till att serien har
utvecklats så som den har gjort är att producenterna har fått slut på idéer. Hen menar
att hen nog kommer att fortsätta se på serien, men att hen önskar att allt hade varit
som förr.
As much as I loved Supernatural, I’m kind of disappointed with what
they’ve done to it. The storylines just aren’t the same, it’s like you can
tell they’re running out of ideas. And yeah, I’ll always keep watching it,
just because it’s Supernatural, and I can’t not watch it. I just wish it
was like it used to be.
(H11; jackie-loves-you 17.01.2019)
Fans till SPN-serien har även kritiserat seriens problem med diversitet och
kvinnokaraktärer, eller specifikt att det inte finns så många av dem och att de
behandlas på ett problematiskt sätt i serien. I inlägget nedan reagerar
”thelazarusconnection” (H17; 17.01.2019) på en omtyckt kvinnlig karaktärs död.
Hen kritiserar valet av och orsakerna till att döda karaktären, och anser att det här
kan leda till att serien förlorar åskådare. Hen kommenterar även sarkastiskt att
producenterna genom den här handlingsutvecklingen dödat den sista biten av
diversitet i SPN, samtidigt som hen ifrågasätter ifall en enda karaktär kan räknas som
diversitet.
Like this isn’t even me being an over dramatic fangirl this is me saying
1. That episode wasn’t even interesting the only interesting part was
that THEY KILLED OFF THE LONGEST RUNNING RECCURING
FEMALE CHARACTER JUST FOR SHOCK VALUE […]
3. Goodbye diversity (if you can call that diversity), you will be missed
I’ve always been pretty positive about the show in general and I’ve
tried to steer clear of hate but this has gone to far. […] The writers
62

Sanna Forsblom
have honestly made such a poor decision so I hope they’ve got
something up their sleeves to make this worthwhile because otherwise
they just lost a good chunk of their viewers
(H17; thelazarusconnection 17.01.2019)
Användaren “thelazarusconnection” verkar ännu välja att se på serien, men ifall den
här karaktärens död inte ersätts med något annat kan situationen ändra. Att fortsätta
se på serien trots att man kritiserar den verkar enligt materialet förekomma relativt
ofta, vilket också märks i exemplen ovan. Ett annat exempel på någon som är
missnöjd med seriens brist på diversitet, men som ändå fortsätter se på den, är
”katkit-42” (H28; 17.01.2019). Hen uttrycker sig klart om att SPN har många
problem, men säger ändå att hen kommer att fortsätta se på den. Enligt ”katkit-42”
gör det här valet hen till en dålig person, vilket reflekterar hens personliga åsikt om
både problematiska serier och människor som ser på dem.
spn has some really problematic things about it (to just scratch the
surface: theres no women queer or poc characters that last) […] but i
like it a lot and will probs continue watching it because i suck
(H28; katkit-42 17.01.2019)
De här inläggen stöder Jenkins synpunkt på att fans kritiserar serier eftersom de bryr
sig om dem och även fortsätter se på serierna trots de brister de kan ha. Alltid är det
dock inte fans av SPN som kritiserar serien utan istället anti-fans, som av varierande
orsaker är missnöjda med den (Gray 2003). Ibland kan problem med SPN vara
väldigt känsliga för åskådare och få dem att hata serien, vilket är något
”pangurbanthewhite” (H6; 17.01.2019) uttrycker. Hen anser att SPN är en serie som
fullständigt demoniserar all icke-kristen religion och har speciellt kritiserat hur
Wicca representeras i serien eftersom hen själv utövar religionen.
So, it might seem like I have a lot of hate for ”Supernatural”.
I do.
Setting aside its disrespectful treatment of women, Supernatural is one
of the most blatantly disrespectful shows to non-Christian religions that
I have ever seen. […]
To take the religion of mine and many other people, the real religions
63

Sanna Forsblom
that we still practice and believe in as fervently as any Christian and
turn them into monsters of the week, to take me and turn me into a
Monster of the Week… fuck yes I am pissed. Fuck yes I hate this show.
[…]
(H6; pangurbanthewhite 17.01.2019)
I utdragen ovan kommer ”pangurbanthewhites” åsikt fram och i den utelämnade
texten nämner hen flera exempel från SPN då Wicca och andra religioner
nedvärderats. Texten innehåller kritik av serien, men är även en emotionell reaktion
på SPN:s behandling av icke-kristna religioner. För hen har alltså framställningen av
vissa grupper och handlingsutvecklingen i serien varit svåra att acceptera, vilket lett
till att hen slutat se på serien och blivit ett anti-fan.
”pangurbanthewhites” kritik är väldigt liknande den kritik som fans av SPN riktat
mot serien, vilket enligt Gray (2005) inte är ovanligt. Både fans och anti-fans kan ha
liknande åsikter, men skillnaden ligger i ifall man ännu väljer att tycka om serien
eller inte. Ett annat exempel är ”yintsunamis” (H27; 17.01.2019) inlägg nedan där
hen reagerar på SPN-seriens tendens att förstöra nya karaktärer av enligt hen dåliga
orsaker. Hen är trött på handlingsutvecklingen och väljer därför att inte mera se på
serien. Fans av SPN har uttryckt liknande kritik av serien, men ”yintsunamis” val att
sluta se på serien gör att hen räknas mera som ett anti-fan.
I’m not watching next season of SPN
I’m so sick of this shit, every time they have a character with potential
they fuck it up. They kill them for brother angst or they turn them into a
plot ghost or they toss any characterization and depth out of the
window for comic relief. I’m sick of it.
(H27; yintsunami 17.01.2019)
Att ogilla en serie är enligt Gray (2003) en lika stark känsla som att tycka om den,
vilket enligt honom leder till att den också behöver uttryckas. Det här kan leda till
negativa inlägg eller mobbning av en specifik serie eller fandom, vilket tyvärr ofta
sker på internet. (Zubernis och Larsen 2012, s. 116-120) Enligt Zubernis och Larsen
är en orsak till mobbning på nätet möjligheten till anonymitet, vilket lindrar
konsekvenserna för mobbarna i det vardagliga livet. Anti-fandom tar sig dock uttryck
64

Sanna Forsblom
på flera sätt, från kritik till mobbning. Ibland är inläggen som exemplet nedan, där
användaren uttrycker sig nästan skämtsamt om serien på ett negativt sätt.
Lol what was supernatural even about like ugly ghostbuster bros who
don’t shave lol get a razor u hobo
(H3; sleepxmode 17.01.2019)
Inlägget har taggats med #spn hate och uttrycker det via att förolämpa seriens
huvudkaraktärer. Samtidigt väljer användaren ”sleepxmode” att upprepa
förkortningen ”lol” (eng. laughing out loud) två gånger, vilket antingen tyder på att
innehållet är ett skämt eller att hen anser att SPN är ett skämt. Gray (2005) har
noterat att en orsak till anti-fandom är att man finner fandom-objektet idiotiskt, vilket
är fallet i inlägget ovan. Ett annat liknande exempel är skrivet av en före detta fan av
SPN. I inlägget förolämpar användaren ”juviavevo” (H9; 17.01.2019) SPN och tar
även ställning emot ett av de romantiska förhållandena fans av SPN gärna drömmer
om. Hen uttrycker sig på ett sätt som visar att hen även är negativt inställd till SPNfans och vill såra dem.
Yeah I used to watch that piece of shit show called supernatural but at
least i didnt ship wincest or weecest or whatever you sick fucks call it
(H9; juviavevo 17.01.2019)
Negativitet mot och hat av SPN har inom materialet allra oftast tagit sig till uttryck
just som mobbning av SPN-fandomen, vilket är en aspekt av anti-fandom. Zubernis
och Larsen har också diskuterat hur fandom i sin helhet, och inom specifika
grupperingar, skapar regler och sociala normer. (Zubernis och Larsen 2012, s. 121125) När någon bryter mot dessa regler reagerar resten av fandomen på ett negativt
sätt. Det här kan vara en orsak till varför bland annat användaren ”nohawke” (H29;
17.01.2019) uttrycker sig negativt om SPN-fandomen trots att hen förut varit en del
av den. SPN-fandomen anses vara både störande och jobbig, vilket kan betyda att
den gått emot de normerna ”nohawke” själv anser att den borde ha följt och därför
skäms hen nu över hela SPN-fandomen och vill inte mera delta i den.
thinking about blacklisting supernatural, the most obnoxious of all
fandoms. it shames me to remember when I was part of it.
(H29; nohawke 17.01.2019)
65

Sanna Forsblom
“nohawkes” kommentar ovan visar hur anti-fans kan uppfatta att fans eller hela
fandom är idiotiska, vilket kan leda till negativa kommentarer och mobbning. Antifandom kan även vara ett sätt att uttrycka frustration över att bli utsatt för något man
inte tycker om. Användaren ”darkjeanix” (H26; 17.01.2017) uttrycker i inlägget
nedan hens frustration över just det problemet.
things i dont care about:
* justin bieber
* supernatural
things all over my dash:
*lol xDD sUPERneUTALRUL is the beST FNADOM!!!!!!! HEE EHEE
UNIGHT tO DEFEAT THSES sILLY BELIEBERS WITH OUR GIFS
FOR EVERYTHING!!!!! LOLOLOL XDDD
(H26; darkjeanix 17.01.2017)
I kommentaren hänvisar ”darkjeanix” till en händelse på internet, och speciellt
Tumblr, då fans av Justin Bieber och fans av Supernatural var i strid. På grund av
striden såg många användare inlägg där båda parterna stred mot varandra eftersom de
inläggen ofta vidarebloggades. ”darkjeanix” uttrycker sig dock endast negativ mot
SPN-fandomen och inte mot Justin Biebers fans och har endast använt hashtaggen
#spn hate. Hen uttrycker sig på ett sätt som tyder på att hen finner SPN-fandomen
idiotisk och störande, likt många andra anti-fans.
Från materialet i det här kapitlet blir det tydligt att både fans av SPN och anti-fans
har uttryckt sig kritiskt om SPN. I vissa fall är skillnaden mellan dem liten och de
kan även kritisera liknande problem inom serien. Anti-fans uttrycker sig dock mer
negativt om SPN och dess fandom, vilket i det här delkapitlet ställvis kommit till
uttryck som mobbning. Mobbning av SPN-fans och inom SPN-fandom blir dock
tydligare i nästa delkapitel, även om få av inläggen i sig innehåller negativa åsikter
om SPN-fandomen.

66

Sanna Forsblom

4.6 Motreaktioner till hat – försvar, gränser och gemenskap inom
fandom

I föregående delkapitel förekom inlägg där anti-fans riktar hatfulla meddelanden mot
SPN-fans. De här meddelandena är relativt generella och medan de säkert har skapat
en reaktion är allmänt publicerade inlägg som de här inte det största problemet. Ur
materialet som jag har samlat in framkommer det att vissa Tumblr-användare skickat
hatfulla meddelande direkt till SPN-fans. Dessutom har de valt att rikta sig specifikt
mot just fans av SPN och inte andra fandom. Medan det är viktigt att belysa
mobbning på nätet är det inte syftet med det här delkapitlet. Istället belyser materialet
jag samlat in hur SPN-fans reagerat på mobbningen, genom försvar och
gränsdragning.
Gemenskapsgränser skapas bland annat genom att skapa in- och utgrupper. En
gemensam yttre fiende i utgruppen hjälper ingruppen att skapa gemenskapsanda och
enighet. Ingruppen kan ofta även reagera aggressivt mot utgruppen ifall de känner att
de är under attack. Zubernis och Larsen kallar den här typen av reaktion för reaktiv
aggression (eng. reactive aggression) och menar att den oftast sker impulsivt i
försvar mot något och är baserat på affekt. Dess motpol är proaktiv aggression (eng.
proactive aggression) som används för att påverka eller dominera andra. (Zubernis
och Larsen 2012, s. 119-125)
Ett exempel på hur SPN-fans har reagerat på mobbning av gruppen är inlägget
nedan. Användaren ”scream-the-truth” (H15; 17.01.2019) reagerar på mobbning av
andra SPN-fans på ett tvåfaldigt sätt. För det första fördömer hen mobbarnas
handlingar och använder nervärderande språk om dem. Den aggressiva reaktionen är
ett sorts försvar av andra SPN-fans eftersom hen inbjuder mobbarna att vända sig
mot hen istället för de andra fansen. Det här är ett exempel på reaktiv aggression som
använts för att försvara gemenskapen. För det andra reagerar ”scream-the-truth”
genom att vända sig till alla som har blivit mobbade för att stöda och uppmuntra
dem. Hen påminner offren om att de har hela SPN-fandomen som de kan vända sig
till för stöd.
ABOUT THE SPN BULLYING....
If you are specifically targeting suicidal/depressed people then you
67

Sanna Forsblom
have some serious mental issues yourself. […] People need to grow up
and let others live their lives.
For everyone being subjected to this hate, we love you and you are
worthwhile. Don’t let the words of someone behind a computer screen
tear you down. You have the support of thousands of brothers and
sisters who will gladly lend an ear for you to talk to.
For anons attacking these lovely souls, if you want to target someone,
target me. Bring it on, motherfuckers.
#Familydontendwithblood #huntersdontsupportbullying
(H15; scream-the-truth 17.01.2019)
Båda reaktionerna på mobbning inom SPN-fandom stöder in- och utgrupperingen.
Den aggressiva delen förstärker identifieringen av den yttre fienden vilket hjälper
gemenskapen att fokusera. Stödet för andra fans igen stöder den positiva
identifieringen inom ingruppen, vilken förstärker gruppens självkänsla samtidigt som
den hjälper de utsatta medlemmarna att må bättre. Den här tvåfaldiga reaktionen på
mobbning förekommer ofta i materialet, kanske just för att den både ger utlopp för de
negativa känslorna och låter användarna stöda den egna gruppen på ett positivt sätt.
Ett annat liknande men mindre aggressivt exempel är inlägget nedan. Användaren
”fallenangelmeg” (H23; 17.01.2019) beskriver hens egna upplevelser av mobbning
av SPN-fandomen och mobbning riktad mot hen själv specifikt. ”fallenangelmeg”
fokuserar mer på den positiva förstärkningen av fandomens gemenskap då hen
erbjuder stöd för mobbningsoffren. Hen uppmuntrar också offren att vända sig till
gemenskapen inom SPN-fandomen där fansen stöder varandra. Hen påpekar att både
skådespelarna i SPN-serien och andra SPN-fans höjt sina röster för att fördöma
mobbningen och erbjudit sitt stöd för alla utsatta. Förutom den positiva
förstärkningen går det även att urskilja en mild reaktiv aggression mot utgruppen i
”fallenangelmegs” inlägg, då hen nervärderar utgruppen på grund av deras
handlingar.
Anon hate in SPN fandom and my experience
I thought I’d write a little on the subject since I have been a recipient in
the latest anon hate attack within the SPN fandom.
Please, to those who have also been affected, ignore the anons and
68

Sanna Forsblom
instead look to the cast who are tweeting to us, the family around you
who are helping us through this time.
[…] I am sending you all my love, from one family member to another.
Don’t let them get to you. […] seeing so many affected by this, its
ridiculous and has to stop. The anon hate is below us all so we must
rise against these pathetic people and ignore them, though it’s hard.
Please guys, we are all with you as I know many are with me. […] for
those who need an outlet, you can talk to me. I will listen to you and
help you all I can as I know many other are too.
Stay strong xx
(H23; fallenangelmeg 17.01.2019)
Medan båda exemplen ovan har visat på en balans mellan aggression och positiv
förstärkning är reaktionen inte alltid sådan. Mobbning är ett känsligt ämne för många
personer och vissa fans har reagerat häftigt på händelserna. Det här beror delvis på
att det har verkat som om mobbningen av SPN-fans har lett till försvårad depression
och självskada bland vissa fans.
Inlägget nedan är ett exempel på en fullständigt reaktiv aggression från
”classynerdpot” (H8; 17.01.2019) som fått veta om mobbningen av SPN-fans och
dess konsekvenser. Hen är förfärad över vad som hänt och uttrycker tydligt sin åsikt
om utgruppen i inlägget. Aggressionen mot utgruppen är tydlig både i ordvalet och
innehållet. I sitt inlägg använder sig ”classynerdpot” av ett nervärderande språk och
uttrycker även en förhoppning om vad som i framtiden skulle hända mobbarna. En
stor del av aggressionen är även blandad med förvirring. ”classynerdpot” uttrycker
hur svårt det är att förstå varför utgruppen har gjort det de gjort och undrar vad som
är fel med dem. Förvirringen kan ses som en annan aspekt av den reaktiva
aggressionen, eftersom den ofta sker impulsivt, vilket inte ger personen tid att
procesera vad som har skett.
[…] I just found out that there has been a horrible wave of anon hate
going around on spn fan blogs, hate so bad that at least one poor
person has already killed him/herself and many others are on the
verge.
I can’t even begin to say how horrified and disgusted I am at whoever
69

Sanna Forsblom
has been doing this, what the EFF is wrong with you?! So maybe you
don’t like Supernatural, SO DON’T FREAKING WATCH IT! Just stay
away from it you moron! […] It’s a show that lots of people love and
are entertained by, and what the heck is wrong with that? […]
I’m sick of all you stupid, heartless, despicable creeps out there ripping
up these poor fans. How dare you? How could you? I hope you never
sleep again knowing you caused someone to take the life that God gave
them and end it. I hope you cry about it when you die. And I know
where you will go after that, you wad of filth.
(H8; classynerdpot 17.01.2019)
Trots att inlägget endast är aggressivt har det uppfyllt sin uppgift i att skapa gränser
mellan in- och utgruppen. Utgruppen har dessutom tydligt markerats som fienden,
med flera negativa egenskaper. Det här ger ingruppen, i det här fallet SPN-fandomen,
en möjlighet att känna gemenskap inför den gemensamma fienden vilket kan kännas
meningsfullt för alla inblandade. Från de två första exemplen kan man även tyda att
SPN-fandomen redan ses som en meningsfull gemenskap som kommer att stöda fans
då de behöver hjälp. Den hotfulla situationen har endast lyft fram det här på ett annat
sätt.
Aggression och gränsdragning är relativt enkelt att utföra då situationen har en tydlig
in- och utgrupp. Enligt Zubernis och Larsen hamnar fansen dock ibland att dra
gränser inom den gemensamma ingruppen. (Zubernis och Larsen 2012, s. 123-125)
Ibland sker det här naturligt då fansen skapar olika grupperingar inom fandomen som
fokuserar på olika saker och har skilda åsikter om serien. Andra gånger dras gränser
på grund av att vissa fans har betett sig på ett ”opassande” sätt, vilket i värsta fall kan
leda till att fandomen som helhet kastar ut andra fans ur fandomen.
Från det material jag har samlat in framkommer det fall där man anser att vissa fans
betett sig på ett opassande sätt. I de här fallen gäller det SPN-fans som själva har
mobbat andra SPN-fans, på liknande sätt som utgruppen i de tidigare exemplen.
Reaktionerna från övriga SPN-fans har i de här fallen varit mer varierande än
tidigare, ofta med mindre aggression. Ett mer aggressivt exempel är dock “you-oldenemys” (H5; 17.01.2019) inlägg. Hen anser att fans är fans trots att de har olika
åsikter. Hen uttrycker dock att fans slutar vara fans då de skickar hatfulla
70

Sanna Forsblom
meddelanden åt andra fans eller skådespelare. Den senare delen av meddelandet är
uttryckt aggressivt och nervärderar även dem som hen inte anser att är fans längre.
Fans are fans no matter what they ship
But if you’re sending hate to fellow fans because of their ship, or,
sending ACTORS hateful messages and actually planning to ask them
“uncomfortably sexual” questions then YOU ARE NOT A FAN.
Have some fucking respect for the actors taking the time out of their
lives and away from their families to spend time with their fans, and
please treat everybody with some fucking respect.
Be a human being, it’s not fucking hard you disrespectful fucks.
(H5; your-old-enemy 17.01.2019)
Exemplet ovan kan anses vara både reaktivt aggressivt och proaktivt aggressivt.
”your-old-enemy” har klart reagerat impulsivt på händelser inom fandomen, då andra
fans har skickat hatfulla meddelanden, vilket faller inom ramen för reaktiv
aggression. Samtidigt uttrycker sig hen på ett sätt som försöker påverka andra inom
gruppen, vilket är proaktivt aggressivt. Oberoende varianten finns det en tydlig
gränsdragning mellan vad som är acceptabelt inom SPN-fandomen och vad som inte
är det. Via kriterier markerar ”your-old-enemy” tydligt ut vem som inte är ett fan,
samt belyser dem på ett negativt sätt.
Den här typen av aggressiv gränsdragning är en variant av reaktioner på opassande
beteende inom fandomen. I materialet förekom dock oftare mindre aggressiva
reaktioner på situationen, vilket bland annat syns i exemplet nedan.
”supernotnaturalcas” (H1; 17.01.2019) har publicerat ett inlägg där hen antyder på
flera olika sätt att det är okej att ha olika åsikter inom fandomen. Hen fördömer dock
dem som mobbar och attackerar andra på grund av meningsskiljaktigheter. Hen tar
även upp poängen att konflikter inom fandom endast kan få ett slut ifall alla inom
fandomen slutar attackera varandra och börjar respektera varandra istället.
[…] It’s okay to have an opinion
It’s okay to have an opinion that is different to everyone else’s
What is not okay is telling someone to kill themselves or attacking them
because they don’t agree with your opinion. You wanna stop the

71

Sanna Forsblom
fandom fighting? That means everyone in the fandom, even if we don’t
all agree on the same thing. Please just respect each other.
(H1; supernotnaturalcas 17.01.2019)
Medan det här inlägget inte är lika aggressivt som de tidigare, drar det dock tydliga
gränser mellan vad som är passande och opassande beteende. ”supernotnatural” är
både bestämd och diplomatisk, även om meddelandet handlar om att försöka påverka
andras beteende. Ur materialet framkommer det att den här sortens diplomati verkar
vara mer vanlig just då man drar gränser för passande och opassande beteende inom
fandom.
Ett annat än mer diplomatiskt exempel är ”squirrels-angels-and-mooses” (H7;
17.01.2019) inlägg där hen uttrycker sig om mobbning mellan SPN-fans. Hen
diskuterar situationen ur synvinkeln att SPN-fandomen ses som en familj som fansen
själva har valt, vilket betyder att fansen borde jobba för att inte bli en sådan familj
som alltid strider med varandra. Hen anser att alla bör lugna ner sig och acceptera att
det finns olika åsikter inom grupperingen istället för att strida om dem.
There’s so much SPN hate on my feed
Between spn watchers and spn watchers. We all say we’re a family and
sure family’s fight but family’s more than blood. And that kind of family
isn’t the kind you’d stuck with. It’s the one you choose. And I know it’s
hard sometimes to not argue. So how about we all just calm down for a
second and relies this isn’t what family is. Can’t we all just say
something nice or nothing at all? Like voicing your opinion is perfectly
fine but please don’t tell someone their opinion is wrong. […] We’re a
family. We should start acting like one.
(H7; squirrels-angels-and-moose 17.01.2019)
Den här varianten av inlägg är väldigt diplomatisk och drar inte lika starka gränser
inom fandomen som de tidigare. Opassande beteende pekas ut och fördöms, men
”squirrels-angels-and-moose” försöker i första hand få gruppen att rätta till det som
är ”fel”. I det här exemplet kan man även urskilja hur meningsfull synen på SPNfandomen som en familj är för en del fans, vilket kanske gör att de hellre är
diplomatiska än aggressiva.
72

Sanna Forsblom
Enligt Zubernis och Larssen (2012, s. 119) är aggression en vanlig del av fandom
och sociala grupperingar i allmänhet, vilket syns i det här delkapitlet. Det som
materialet här dock belyser är hur aggressionen även används för att förstärka
gemenskapen genom att utesluta vissa opassande beteenden. Fans försöker istället
försvara och beskydda den helhetliga positiva gemenskapen, bland annat för att de
själv ser gemenskapen som något meningsfullt och värt att kämpa för.
Alla sex teman i det här kapitlet har på olika sätt belyst vad fans anser meningsfullt
och på vilket sätt. De positiva temana belyser hur fansen i en fandom delar med sig
av vad de anser är viktigt och på så sätt skapar gemenskap. De negativa temana visar
å sin sida hur fandom inte är okritiska eller fullständigt enhetliga samt att fans inte
alltid är omtyckta av icke-fans. Trots det strävar fansen efter att beskydda det
positiva inom fandom både från inre och yttre hot.
I det avslutande kapitlet diskuterar jag märmare hur resultatet av den här
avhandlingen kan appliceras i ett större sammanhang. Före det diskuterar jag vad
resultaten av den här analysen tillför synen på fandom som levd religion

4.7 Fandom som levd religion – deltagande, möten och gemenskap

Den analys som jag har presenterat hittills i kapitlet visar på hur många olika sätt
fandom kan vara meningsfullt för fans. Det som har framkommit är att fandom
onekligen har en meningsfull roll i fansens liv och tar upp en stor del av deras
uppmärksamhet. Fandomen ger bland annat gemenskap, uppmuntrande budskap och
är ett objekt att samlas kring. Ifall det här betyder att fandom motsvarar religion är en
helt annan diskussion.
I kapitel 2.3 presenterade jag levd religion och diskuterade hur fandom passar in på
dess definition som ett meningsfullt fenomen. Syftet med det här delkapitlet är att se
hur det insamlade materialet ytterligare kan visa på hur fandom kan ses som ett
meningsfullt alternativ till traditionella religioner och fungera som en form av levd
religion. Jag fokuserar specifikt på hur materialet kan anpassas till de tre aspekter
Ammerman (2016) och McGuires (2008) identifierat då det gäller utövandet av levd
religion. Ammerman och McGuire har använt olika termer för de tre aspekterna, men
73

Sanna Forsblom
de har fångat in ungefär samma saker, vilket är orsaken till att jag kombinerat dem
här.
Den första aspekten de nämner är att personer som ger uttryck för levd religion är
aktiva deltagare och producerar sådana saker som är meningsfulla för dem. Medan
aktivitet kan räknas på flera olika nivåer är det tydligt från materialet att den här
aspekten uppfylls för många fans inom SPN-fandomen. Både i delkapitel 4.2 och 4.3
har jag analyserat material som fansen har återskapat för olika syften. I delkapitel 4.3
presenterades enbart humoristiskt material medan det i delkapitel 4.2 även
presenterades andra typer av återskapat material som är meningsfulla för fansen.
Att producera och återskapa material är ett kännetecknande drag för fans även om de
gör det av varierande orsaker. (Jenkins 2013) Det har visats att redan enbart att skriva
fanfiction utförs av flera olika orsaker som alla på sitt sätt är meningsfulla för fans.
Återskapat material är kanske den synligaste formen av fandom-aktivitet där man
producerar meningsfullt material, men det är inte något alla fans håller på med.
Fandom-aktivitet utförs på flera sätt som kan vara meningsfulla för fans.
Jag argumenterar för att allt material som samlats in för den här avhandlingen visar
på fandom-aktivitet. Vare sig det handlar om fanart såsom ”meikomassuns” (P22;
08.01.2019) teckning eller en berättelse från det personliga livet som
”queenofhelldarlins” inlägg (T2; 07.01.2019) har personerna i fråga producerat något
relaterat till fandomen eller dess gemenskap. Genom att skapa det här inlägget ger de
även möjligheten för andra fans att vidareblogga deras inlägg, vilket är en annan sort
av aktivt deltagande som kräver tid och uppmärksamhet.
Genom att på sitt eget sätt delta i SPN-fandomen skapar fansen ett aktivt deltagande
som alla kan ta del av. Vare sig det är att producera nytt material, att vidareblogga
det eller att ta sig tid ur vardagen att njuta av det som andra skapat så deltar de SPNfans som inkluderats i mitt material på ett för dem meningsfullt sätt i SPN-fandomen.
Den andra aspekten som Ammerman och McGuire nämner är att personer om ger
uttryck för levd religion möter och upplever saker som för dem är meningsfulla. Den
här aspekten tangerar delvis den första eftersom fans på Tumblr kan möta material
som för dem är meningsfullt. SPN-fans kan alltså sägas ibland söka efter möten med
meningsfullt material på Tumblr, vilket gör att en del av mötena kan räknas som

74

Sanna Forsblom
aktivt deltagande. Alla möten är naturligtvis inte det, men på Tumblr är det möjligt
att söka efter material som kan vara meningsfullt för fans.
Sett från det här perspektivet är det möjligt att möten med allt det material jag samlat
in för avhandlingen har varit meningsfulla för fans som tagit del av det. Orsakerna
till att möten med materialet har varit meningsfulla kan variera, även om jag
argumenterar för att de olika temana jag presenterat här tidigare kan svara på den här
frågan. Humoristiskt material är meningsfullt för att det är humoristiskt och
igenkännbart (t.ex. quailpower P13.8; 08.01.2019), medan skådespelarnas utsagor är
meningsfulla för att de kommer från SPN-skådespelare (t.ex. delizabethan C14;
09.01.2019). På grundnivå skapas de meningsfulla mötena inom fandom via den
intertextuella kopplingen (Löfgren 2018), vilket för det mesta gör att det insamlade
materialet endast är meningsfullt för fans.
Ur materialet framkommer det dock att inte alla meningsfulla möten sker på Tumblr
utan även utanför det här mediet. Både ”atc74s” (T15; 07.01.2019) inlägg i delkapitel
4.1 och ”acklelanterns” (T17; 07.01.2019) här nedan visar på hur SPN-fandomen har
påverkat det vardagliga livet på positiva sätt.
Today at work a woman was wearing a AFK shirt and i complimented
her on it and mentioned how i have it too. […] she hands me a card
and told me i should follow her on twitter because now and again she
and a few other fans have group chats and meet up to hang out. I feel
so happy. Like someone gave me a card considering letting me join her
little spn fan friend group. […]
(T17; acklelantern 07.01.2019)
Inlägget är ett bra exempel på hur oväntade möten med andra fans kan utvecklas till
vänskap enbart på basen av den gemensamma kunskapen om SPN-serien. Möten
med något meningsfullt kan alltså även sägas vara något som hämtar något extra till
vardagen. I vissa fall sker det här oväntade i vardagliga livet, men även i det
avsiktliga sökandet av SPN-relaterade inlägg på Tumblr ges fans något extra att se
fram emot under dagens gång.
Den tredje aspekten som Ammerman och McGuire nämner är att personer inom levd
religion uttrycker och delar med sig av det meningsfulla i en gemenskap. I samband
75

Sanna Forsblom
med den första aspekten har jag redan diskuterat det aktiva deltagandet som även blir
uttryckt genom att fansen delar med sig av det meningsfulla, vilket gör att det är
gemenskapen som är i fokus här i den tredje aspekten.
För fandom är gemenskap en av de viktigaste dragningskrafterna och därför även en
av de mest meningsfulla orsakerna till att fans deltar i fandom (Larsen och Zubernis
2012). Redan valet av att kalla gruppen för SPN-familjen tyder på att SPN-fansen ser
gemenskapen som något speciellt för deltagarna. Ur materialet framkommer det på
flera sätt hur SPN-fans skapar och upprätthåller fandomen, samt hur viktig de anser
att den är.
Det aktiva deltagandet i fandom är en del av det som upprätthåller fandomgemenskapen, så delningen och vidarebloggningen av allt insamlat material är
exempel på hur gemenskapen upprätthålls. Det finns flera inlägg i materialet där
SPN-fans uttrycker vad SPN-gemenskapen betyder för dem. Vissa av dem hänvisar
till vad fandomen har gett dem (t.ex. homefandom T7; 07.01.2019) medan andra
hänvisar till serien eller skådespelarnas engagemang i fandomen som något viktigt
(t.ex. ultimatefandomtrash61 T6; 07.01.2019).
Gemenskapens vikt blev dock allra tydligast i delkapitel 4.6 där det presenterades hur
SPN-fans försvarar gemenskapen från olika hot. Vare sig hotet var från utsidan av
fandomen eller kom inifrån uttryckte sig SPN-fansen väldigt starkt om vad de tyckte
om de som försökte skada gemenskapen. Eftersom fandomen för SPN-fans borde
vara en säker plats att dela med sig av meningsfulla saker på, är det naturligt att de
även försvarar den gemenskap som ger dem möjlighet att göra det.
Mitt Material verkar således antyda att det som uttrycks i SPN-fandomen passar in på
alla tre aspekter för utövning av levd religion som Ammerman och McGuire
identifierat. Fans är aktiva, de deltar och skapar en gemenskap och genom den här
gemenskapen möter de meningsfulla saker som ger dem något extra i vardagen. Ur
det här perspektivet på levd religion är det tydligt att fandom är ett alternativ för
traditionella religioner, men huruvida deltagarna själva ser fandomen som en religion
är en annan sak. Den uppfyller dock i alla fall tre aspekter som även ofta anses
meningsfulla inom traditionella religioner, så det är möjligt att fandom kan vara ett
meningsfullt alternativ till traditionella religioner för vissa personer.

76

Sanna Forsblom

5 Avslutning
Utgångspunkten för den här avhandlingen har varit att se fandom som något
meningsfullt. Det här har gjorts genom att identifiera meningsfulla teman i det
insamlade materialet och genom att se på fandom ur perspektivet levd religion.
Material samlades in på nätsidan Tumblr och fokus låg på inlägg inom fandomen
kring tv-serien Supernatural.
För att ge en introduktion till det som skulle följa, inledde jag avhandlingen med att
diskutera serien Supernatural, eller SPN, samt vilken relation jag har till serien både
som fan och forskare. Rollen som akademisk fan har jag intagit både på gott och ont.
Som fan har jag haft en viss förkunskap gällande ämnet och materialet vilket har
varit nyttigt, men det har även hämmat mig då jag har analyserat materialet.
De teoretiska perspektiven som jag presenterade i avhandlingens andra kapitel
behandlade fandom på olika sätt. För det första har jag presenterat fandom som ett
enskilt fenomen och diskuterat vad de tidigare forskarna har haft att säga om dess
roll för fans. Jag har även presenterat tidigare forskning om relationen mellan
fandom och religion eftersom de två fenomen har mycket gemensamt som forskare
har tagit fasta på. Som det framgick i forskningen är dock inte alla ense när det gäller
likheterna, vilket är orsaken till att jag valde att diskutera fandom ur perspektivet
levd religion istället.
Levd- eller vardagsreligion fokuserar på vad enskilda personer anser är meningsfullt
eller religiöst samt hur de agerar utanför de officiella religionernas ramar. Jag har
argumenterat för varför fandom på ett likande sätt kan vara meningsfullt för fans och
därför valt att se på vilka meningsfulla teman som är framträdande inom fandom. Jag
presenterade tre aspekter av utövning av levd religion som Ammerman (2016) och
McGuires (2008) identifierat och analyserade kort hur materialet stämde in på dem.
I kapitlet om metod och material diskuterade jag internetforskning som metod och
nätsidan Tumblr där jag samlade in mitt material. Jag förde även en diskussion om
forskningsetik i relation till det insamlade materialet, eftersom principerna inom
internetforskning inte ännu är lika tydliga som inom andra forskningsfält. Jag
77

Sanna Forsblom
avslutade kapitlet med att presentera hur jag samlat in och kategoriserat materialet
som använts i analysen.
I analysdelen presenterade jag de sex teman som framkommit i mitt material om
SPN-fandomen och som på olika sätt är meningsfulla för SPN-fans och diskuterade
varför temana är meningsfulla. Jag delade in temana i fyra positiva och två negativa.
De fyra positiva temana var ”att dela med sig”, ”återskapa”, ”humor” och
”skådespelare”. Vissa inlägg ur materialet passade in på flera teman, vilket visade att
de positiva temana delvis gick in i varandra. De två negativa temana var ”kritik” och
”försvar”, där den sistnämnda egentligen hade en positiv prägel.
I den sista analysdelen diskuterade jag hur materialet passade in i Ammerman (2016)
och McGuires (2008) tre aspekter av levd religion; deltagande, möten och
gemenskap. SPN-fandom passade till synes väl in på alla tre aspekter utgående från
det material som jag hade samlat in och analyserat. Genom att se fandom ur
perspektivet levd religion finns det även en möjlighet att se det som ett alternativ till
traditionella religioner för vissa personer.
I grunden verkar fandom handla om att dela med sig. Fans delar med sig av fandomobjektet både i dess ursprungsformat och i återskapade versioner. De delar en
gemensam humor som grundar sig i intertextuell kännedom om serien och för att de
relaterar sig till det som delas. Fans delar även sina åsikter och analyser om serien,
oberoende om de är positiva eller negativa. Ingen serie är perfekt och fansen kan väl
kritisera val som serieskaparna enligt dem gjort. Skådespelarna i serien får även en
stor del av fansens uppmärksamhet. De är delvis de fysiska representanterna för
karaktärerna i serien, men skådespelare delar även med sig av sina personliga liv och
påverkar fansens engagemang i samhället.
Fans delar dock inte enbart med sig av det gemensamma intresset utan även av sina
personliga upplevelser utanför fandomen. Ingen fandom kommer heller undan
konflikter och kritik, vare sig de konflikterna uppkommer inom fandomen eller på
grund av utomstående personer. Både serien och fandomen i sig kan kritiseras till
mindre eller större grad av utomstående. De här striderna kan dock leda till att
gemenskapen förstärks då medlemmarna försvarar varandra och sitt fandom-objekt.
De sex temana som jag presenterade i avhandlingen belyser vad SPN-fans anser vara
meningsfullt och hur de skapar gemenskap. Genom att dela med sig av fandom78

Sanna Forsblom
objektet i både ursprungsformatet och återskapade varianter bygger fansen upp en
grund för gemenskapen. Den här gemenskapen är intertextuellt bunden, vilket gör att
det meningsfulla inom fandom ibland endast kan förstås av andra fans som har den
gemensamma bakgrundskunskapen.
Medan alla teman som jag presenterade i analysen redan har identifierats av andra
forskare har de oftast diskuterats skilt för sig. Genom att kombinera de här temana
till en lista av egenskaper kan det vara möjligt att skapa en helhetsbild av vad fans
anser är meningsfullt inom fandom, istället för att ha dem som skilda moment. I
tidigare forskning har de här temana inte heller fått samma mängd av
uppmärksamhet, utan vissa har föredragits framför andra. Genom att likställa dem
kan alla temana få samma mängd uppmärksamhet, vilket i fortsatt forskning kunde
vara givande. Vissa av de mindre utforskade temana kunde även i fortsatt forskning
studeras mer ingående för att få en mer heltäckande bild av dem.
Inom det religionsvetenskapliga forskningsfältet är den här avhandlingen ytterligare
ett exempel på hur populärkultur och fandom kan fungera som alternativ till
traditionell religion, i varje fall när fokus ligger på religion som något meningsfullt.
Utgående från perspektivet levd religion är den här avhandlingen ett exempel på hur
aspekter av levd religion kan appliceras på populärkulturella fenomen. I fortsatt
forskning kunde man även identifiera liknande teman inom andra fenomen vilket kan
ge en uppfattning av vad inom fenomenet som är meningsfullt för människor.
De teman som jag har identifierat i den här avhandlingen är naturligtvis specifika för
fandom och kan även till en del vara specifika för SPN. I andra populärkulturella
fandom kanske forskare kan identifiera andra teman som är meningsfulla för den
fandomen. Inom fenomen som inte är populärkulturella kommer temana säkert att
vara ännu mera varierande. Det är inte meningen att de teman som identifierats i den
här avhandlingen ska fungera som övergripande för alla fenomen, utan de visar hur
teman kan framställas och belysa det som är meningsfullt.

79

Sanna Forsblom

Referenser
Allen, Graham; 2000; Intertextuality. London: Routledge.
Allärs, fandom. http://finto.fi/allars/sv/page/Y37354
(hämtad 2020-02-06)
Ammerman, Nancy; 2016; Lived Religion as an Emerging Field: An Assessment of
its Contours and Frontiers. Nordic Journal of Religion and Society, Vol. 29(02), ss.
83-99. doi:10.18261/issn.1890-7008-2016-02-01
Attu, Rose & Terras, Melissa; 2017; What people study when they study Tumblr.
Journal of Documentation, Vol. 73(3), s. 528-554. doi:10.1108/JD-08-2016-0101
Aveyard, Karina & Moran, Albert; 2013; Watching Films: New Perspectives on
Movie-Going, Exhibition and Reception. Bristol: Intellect Books Ltd.
Bickerdike, Jennifer Otter; 2016; The secular religion of fandom: Pop culture
pilgrim. Los Angeles: SAGE.
Brooks, S.; 2018; FANatics: Systematic literature review of factors associated with
celebrity worship, and suggested directions for future research. Current Psychology,
s. <xocs:firstpage xmlns:xocs=""/>. doi:10.1007/s12144-018-9978-4
Chang, Yi, Tang, Lei, Inagaki, Yoshiyuki. & Liu, Yan; 2014; What is Tumblr: A
statistical overview and comparison. ACM SIGKDD Explorations Newsletter, Vol.
105(1), ss. 21-29. doi:10.1016/j.biopsycho.2015.01.006
Davidsen, Markus Altena; 2013; Fiction-based religion: Conceptualising a new
category against history-based religion and fandom. Culture and Religion, Vol.
14(4), ss. 378-395. doi:10.1080/14755610.2013.838798
Dominiak, Mary F.; 2014; Making a Difference is the Meaning of Life. I Fan
phenomena: Supernatural. Zubernis. Lynn, Larsen, Katherine, Sarlos, Stephanie &
Rhys, Emma (red.). Bristol, England; Chicago, Illinois: Intellect.

80

Sanna Forsblom
Forbes, Bruce; 2005; INTRODUCTION Finding Religion in Unexpected Places. I
Religion and Popular Culture in America: Revised Edition. Bruce David Forbes, and
Jeffrey H. Mahan (red.). Berkeley, California: University of California Press.
Frances Casper, Mary; 2014; Family Don’t End With Blood: Building the
Supernatural Family. I Fan phenomena: Supernatural. Zubernis, Lynn, Larsen,
Katherine, Sarlos, Stephanie & Rhys, Emma (red.). Bristol, England; Chicago,
Illinois: Intellect.
Ganzevoort, R. & Roeland, J.; 2014; Lived religion: The praxis of practical theology.
International Journal of Practical Theology, Vol.18(1), ss. 1-11. doi:10.1515/ijpt2014-0007
Gray, Jonathan; 2003; New Audiences, New Textualities: Anti-Fans and NonFans. International Journal of Cultural Studies, Vol. 6(1), ss. 64-81.
doi:10.1177/1367877903006001004
Gray, Jonathan; 2005; Antifandom and the Moral Text: Television Without Pity and
Textual Dislike. American Behavioral Scientist, Vol. 48(7), ss. 840-858.
doi:10.1177/0002764204273171
Hewson, Claire, Laurent, Dianna & Yule, Peter; 2001; Internet Research Methods.
London: Sage Publications Ltd.
Hills, Matt; 2002; Fan cultures. London; New York: Routledge.
Hine, Christine; 2015; Ethnography for the Internet: Embedded, embodied and
everyday. London: Bloomsbury Academic.
Hooley, Tristram, Marriott, John, & Wellens, Jane; 2012; What is Online Research?:
Using the Internet for Social Science Research (The 'What is?' Research Methods
Series). London: Bloomsbury Academic. Retrieved March 3, 2020, from
http://dx.doi.org/10.5040/9781849665544
Hunt, Stephen; 2005; Religion and everyday life. London: New York: Routledge.
Jenkins, Henry; 2006; Fans, bloggers, and gamers: Exploring participatory culture.
New York: New York University Press.

81

Sanna Forsblom
Jenkins, Henry; 2013; Textual poachers: Television fans and participatory culture.
Updated 20th anniversary ed. New York: Routledge.
Kozinets, Robert; 2015; Netnography: Redefined. 2nd edition, Sage.
Lamerichs, Nicolle; 2018; Productive fandom: Intermediality and affective reception
in fan cultures. Amsterdam: Amsterdam University Press.
Larsen, Katherine & Zubernis, Lynn; 2013; Fangasm: Supernatural fangirls.
Cambridge Scholars Publishing
Löfgren, Jacob; 2018; …And Death proclaimed ‘HAPPY HOGSWATCH TO ALL,
AND TO ALL A GOOD NIGHT’ : Intertext and Folklore in Discworld-fandom.
Painosalama Oy – Turku, Finland
Maltby, J. et al.; 2002; Thou shalt worship no other gods — unless they are
celebrities: The relationship between celebrity worship and religious orientation.
Personality and Individual Differences, 32 Vol. 7, ss. 1157-1172.
doi:10.1016/S0191-8869(01)00059-9
Markham, Annette & Baym, Nancy; 2009; Internet inquiry: Conversations about
method. Los Angeles (Calif.): SAGE.
McGuire, Meredith; 1992; Religion: The social context. 3. ed. Belmont (Calif.):
Wadsworth.
McGuire, Meredith; 2008; Lived religion: Faith and practice in everyday life.
Oxford: Oxford University Press.
Morimoto, Lori & Stein, Louisa; 2018; Tumblr and fandom. Transformative Works
and Cultures, Vol. 27. doi:10.3983/twc.2018.1580
Morimoto, Lori & Stein, Louisa (red.); 2018; Special issue, Tumblr and fandom.
Transformative Works and Cultures, Vol. 27.
Nationalencyklopedin, fandom. http://www.ne.se/uppslagsverk/encyklopedi/lång/fan
dom
(hämtad 2020-02-06)

82

Sanna Forsblom
Odd; https://www.odd.se/hur-du-anvander-hashtags/
(hämtad 08.02.2020)
Orgad, Shani; 2009; QUESTION TWO How Can Researchers Make Sense of the
Issues Involved in Collecting and Interpreting Online and Offline Data. I Internet
inquiry: Conversations about method. Markham, Annette & Baym, Nancy (red.). Los
Angeles (Calif.): SAGE.
Statista; Number of internet users worldwide from 2005 to 2019;
https://www.statista.com/statistics/273018/number-of-internet-users-worldwide/
(hämtad 03.03.2020)
Supermatural; 2005-nuvarande; Tv-serie; Producenter: Erik Kripke et al.;Warner
Bros. Television Distribution, The WB (2005–06) och The CW (2006–nuvarande).
Sveningsson Elm, Malin; 2009; QUESTION THREE How Do Various Notions of
Privacy Influence Decisions in Qualitative Internet Research. I Internet inquiry:
Conversations about method. Markham, Annette & Baym, Nancy (red.). Los
Angeles (Calif.): SAGE.
Tosenberger, Catherine (red.).; 2010; Special issue, Saving People, Hunting Things.
Transformative Works and Cultures, Vol. 4.
Tumblr; About; https://www.tumblr.com/about
(hämtad 04.10.2018)
Ward, Pete; 2011; Gods Behaving Badly: Media, Religion, and Celebrity Culture.
Zubernis, Lynn & Larsen, Katherine; 2012; Fandom at the crossroads: Celebration,
shame and fan/producer relationships. Newcastle upon Tyne, UK: Cambridge
Scholars Pub.
Zubernis, Lynn, Larsen, Katherine, Sarlos, Stephanie & Rhys, Emma (red.);
2014; Fan phenomena: Supernatural. Bristol, England ; Chicago, Illinois: Intellect.
Zubernis, Lynn (red.); 2017; Family don’t end with blood: Cast and fans on how
Supernatural has changed lives.

83

Sanna Forsblom

Materialförteckning
C1; bringmepieassbutt; Tumblr;
http://bringmepieassbutt.tumblr.com/post/157341820828/and-like-you-said-we-arefamily-and-we-dont (hämtad 09.01.2019)
C2; webcricket; Tumblr; https://webcricket.tumblr.com/post/180876390290/takingrisks-making-crappy-decisions-its-what (hämtad 09.01.2019)
C3; carry-on-my-wayward-greaser; Tumblr; https://carry-on-my-waywardgreaser.tumblr.com/post/159050780435/you-cant-use-overlord-cos-thats-mine-butyou (hämtad 09.01.2019)
C13; spninspirationquotes; Tumblr;
https://spninspirationquotes.tumblr.com/post/148708991591/you-are-not-just-fansyou-are-family-you (hämtad 09.01.2019)
C14; delizabethan; Tumblr; https://delizabethan.tumblr.com/post/152654593286/bekind-to-yourself-so-you-can-be-happy-enough-to (hämtad 09.01.2019)
C15; cas-is-my-hero; Tumblr; https://cas-is-myhero.tumblr.com/post/161284459289/driver-picks-the-music-shotgun-shuts-his
(hämtad 09.01.2019)
C16; supernaturalfandomforlife; Tumblr;
https://supernaturalfandomforlife.tumblr.com/post/180556695599/dean-werehumans-and-when-humans-want (hämtad 09.01.2019)
C19; ftmsam; Tumblr; http://ftmsam.tumblr.com/post/173118949965/we-mustassemble-our-most-powerful-allies-to (hämtad 09.01.2019)
C21; acklesjensen; Tumblr; http://acklesjensen.tumblr.com/post/144342873483/weall-have-bonded-by-things-that-we-love-not (hämtad 09.01.2019)

84

Sanna Forsblom
C23; moonlightdean; Tumblr;
http://moonlightdean.tumblr.com/post/144061508431/an-audience-that-i-call-familythat-i-hold-very (hämtad 09.01.2019)
C24; weasel-bowie; Tumblr; http://weaselbowie.tumblr.com/post/150345416866/the-greatest-thing-about-the-supernaturalfandom (hämtad 09.01.2019)
C27; carry-on-my-wayward-greaser; Tumblr; https://carry-on-my-waywardgreaser.tumblr.com/post/146218552125/i-am-enough-just-the-way-i-was-made
(hämtad 09.01.2019)
H1; supernotnaturalcas; Tumblr;
https://supernotnaturalcas.tumblr.com/post/158244993081/its-okay-to-ship-destielits-okay-to-not-ship (hämtad 17.01.2019)
H3; sleepxmode; Tumblr; http://sleepxmode.tumblr.com/post/165567698617/lolwhat-was-supernatural-even-about-like-ugly (hämtad 17.01.2019)
H5; you-old-enemy; Tumblr; http://your-oldenemy.tumblr.com/post/113413810422/fans-are-fans-no-matter-what-they-ship
(hämtad 17.01.2019)
H6; pangurbanthewhite; Tumblr;
https://pangurbanthewhite.tumblr.com/post/65969049883/so-it-might-seem-like-ihave-a-lot-of-hate-for (hämtad 17.01.2019)
H7; squirrels-angels-and-moose; Tumblr; https://squirels-angels-andmoose.tumblr.com/post/152227040255/theres-so-much-spn-hate-on-my-feed
(hämtad 17.01.2019)
H8; classynerdpot; Tumblr;
http://classynerdpot.tumblr.com/post/106286050882/okay-this-is-a-personal-anddepressing-thing-im (hämtad 17.01.2019)
H9; juviavevo; Tumblr; http://juviavevo.tumblr.com/post/108470939319/yeah-iused-to-watch-that-piece-of-shit-show (hämtad 17.01.2019)

85

Sanna Forsblom
H11; jackie-loves-you; Tumblr; http://jackie-lovesyou.tumblr.com/post/84278931608/as-much-as-i-loved-supernatural-im-kind-of
(hämtad 17.01.2019)
H15; scream-the-truth; Tumblr; http://scream-thetruth.tumblr.com/post/106373885153/about-the-spn-bullying (hämtad 17.01.2019)
H16; arcane-advisorr; Tumblr; http://arcaneadvisorr.tumblr.com/post/75018731076/im-trying-really-hard-to-watch-supernaturaland (hämtad 17.01.2019)
H17; thelazarusconnection; Tumblr;
http://thelazarusconnection.tumblr.com/post/118332976093/like-this-isnt-even-mebeing-an-over-dramatic (hämtad 17.01.2019)
H23; fallenangelmeg; Tumblr;
http://fallenangelmeg.tumblr.com/post/106431378455/anon-hate-in-spn-fandom-andmy-experience (hämtad 17.01.2019)
H26; darkjeanix; Tumblr; http://darkjeanix.tumblr.com/post/74105741757 (hämtad
17.01.2019)
H27; yintsunami; Tumblr; http://yintsunami.tumblr.com/post/118330634879/im-notwatching-next-season-of-spn (hämtad 17.01.2019)
H28; katkit-42; Tumblr; http://katkit-42.tumblr.com/post/75419436037/spn-hassome-really-problematic-things-about-it (hämtad 17.01.2019)
H29; nohawke; Tumblr; http://nohawke.tumblr.com/post/94543606299/thinkingabout-blacklisting-supernatural-the-most (hämtad 17.01.2019)
P2; lucifers-spider; Tumblr; https://lucifersspider.tumblr.com/post/173226584977/hemsworth (hämtad 08.01.2019)
P3; winchester-girlfriend; Tumblr; https://winchestergirlfriend.tumblr.com/post/170085112703 (hämtad 08.01.2019)

86

Sanna Forsblom
P7; that-awkward-fandom-teen; Tumblr; https://that-awkward-fandomteen.tumblr.com/post/179233760824/obviously-a-very-emotionally-intense-scene-i
(hämtad 08.01.2019)
P9; choco-maniac666; Tumblr; http://chocomaniac666.tumblr.com/post/179425623360/behind-the-scenes (hämtad 08.01.2019)
P11; choco-maniac666; Tumblr; http://chocomaniac666.tumblr.com/post/178857514545/holy-trio (hämtad 08.01.2019)
P13; quailpower; Tumblr; https://quailpower.tumblr.com/post/167988833836/someof-my-fave-old-tumblr-spn-posts-if-anyone

(hämtad 08.01.2019)

P14; darthestvaderever; Tumblr;
http://darthestvaderever.tumblr.com/post/170682115989/current-mood (hämtad
08.01.2019)
P15; winchester-girlfriend; Tumblr; https://winchestergirlfriend.tumblr.com/post/180993046753/whatever (hämtad 08.01.2019)
P22; meikomassun; Tumblr;
https://meikomassun.tumblr.com/post/170557213070/claire-kaia-doodles-part-2
(hämtad 08.01.2019)
P26; esther-viola; Tumblr; http://estherviola.tumblr.com/post/175770352267/almost-time-for-a-new-round-of-gish-so-idrew (hämtad 08.01.2019)
P30; winchester-girlfriend; Tumblr; https://winchestergirlfriend.tumblr.com/post/169894898453/castiel-its-me-always (hämtad
08.01.2019)
T2; queenofhelldarlin; Tumblr;
https://queenofhelldarlin.tumblr.com/post/181387779865/once-again-merry-fudgingchristmas-everybody-i (hämtad 07.01.2019)
T4; eveiswaywardaf; Tumblr;
https://eveiswaywardaf.tumblr.com/post/181505753178/hey-spn-family-i-hopeyoure-alright-tonight

(hämtad 07.01.2019)
87

Sanna Forsblom
T5; just-another-destiel-blog; Tumblr; https://just-another-destielblog.tumblr.com/post/181261649643/when-your-alarm-goes-off-in-the-morningand-deep (hämtad 07.01.2019)
T6; ultimatefandomtrash61; Tumblr;
https://ultimatefandomtrash61.tumblr.com/post/181304710909/the-part-of-thesupernatural-fandom-that-pops-in (hämtad 07.01.2019)
T7; homefandom; Tumblr; https://homefandom.tumblr.com/post/173137475224/youwanna-know-what-my-problem-with-supernatural (07.01.2019)
T9; psychicbouquetblaze; Tumblr; https://psychicbouquetblazestuff.tumblr.com/post/172224151468/hey-spn-fam-do-you-guys-wanna-dosomething-special (hämtad 07.01.2019)
T15; atc74; Tumblr; https://atc74.tumblr.com/post/173520734176/freaking-love-thisfandom (hämtad 07.01.2019)
T17; acklelantern; Tumblr; http://acklelantern.tumblr.com/post/170726509888/todayat-work-a-woman-was-wearing-a-afk-shirt-and (hämtad 07.01.2019)
T21; webcricket; Tumblr; https://webcricket.tumblr.com/post/180622066430/whenits-spn-night-and-you-remember-your-favorite (hämtad 07.01.2019)
T25; thebookobserver; Tumblr;
https://thebookobserver.tumblr.com/post/181099275289/so-if-michaels-experimentswas-really-a-way-to (hämtad 07.01.2019)
T27; maggiemaybe160; Tumblr;
http://maggiemaybe160.tumblr.com/post/181445526615/cookietacular (hämtad
07.01.2019)

88

