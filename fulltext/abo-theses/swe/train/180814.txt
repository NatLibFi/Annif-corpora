Sambandet mellan perfektionism, skoltrötthet och
skolprestationer hos ungdomar i Svenskfinland
Ida Vähäkangas

Magisteravhandling i specialpedagogik
Fakulteten för pedagogik och välfärdsstudier
Handledare: Anna Widlund
Åbo Akademi
Vasa, 2021

Abstrakt
Författare

Årtal

Vähäkangas, Ida

2021

Arbetets titel

Sambandet mellan perfektionism, skoltrötthet och skolprestationer hos ungdomar i
Svenskfinland
Opublicerad avhandling för magisterexamen i specialpedagogik

Vasa: Åbo Akademi
Fakulteten för pedagogik och välfärdsstudier

Sidantal (tot.)

53

Projekt inom vilket arbetet gjorts

FRAM-projektet
Referat

Det är många faktorer som påverkar elevers välbefinnande och prestationer i skolan. I
föreliggande avhandling är perfektionism, det vill säga strävan efter perfektion, i fokus.
Perfektionism är ett mångfacetterat begrepp som ofta delas in i en positiv och negativ
dimension. I denna studie undersöks också skoltrötthet, som kan beskrivas som ett långvarigt
tillstånd av stress som uppkommer på grund av skolrelaterade faktorer. Skoltrötthet handlar
om en upplevelse av för höga krav och otillräckliga resurser – något som också är väldigt
kännetecknande för den negativa dimensionen av perfektionism.
Min avhandling baserar sig på kvantitativa data och skrivs inom forskningsprojektet FRAM.
I studiens inledningsskede deltog elever från fem högstadieskolor i Svenskfinland. Fyra
mättillfällen ordnades mellan åren 2016 och 2019. De skolprestationer som tagits i beaktande
är vitsord i matematik och modersmål samt poäng i matematiktestet KTLT och
modersmålstestet LSLP. Avhandlingens syfte är att utreda sambandet mellan ungdomars
perfektionism och skolprestationer samt om eventuell skoltrötthet kan förklara en del av detta
samband. Utifrån syftet har två forskningsfrågor formulerats:
1. Hur påverkar perfektionism ungas skolprestationer?
2. Hur förklarar skoltrötthet förhållandet mellan perfektionism och skolprestationer?
Resultaten visar att positiv perfektionism leder till bättre skolprestationer i modersmål och
matematik, medan prestationerna blir svagt sämre av en negativ perfektionism. Dessa
samband överensstämmer med de hypoteser som ställdes upp med stöd av tidigare forskning.
Elever med positiv perfektionism är mindre benägna att utveckla skoltrötthet, medan elever
med negativ perfektionism löper högre risk för att bli skoltrötta. Eftersom skoltrötthet leder
till sämre prestationer kan förekomsten av det förklara en del av sambandet mellan
perfektionism och skolprestationer.
I och med denna avhandlings resultat synliggörs betydelsen av att stöda elevernas välmående
i skolan. Det är viktigt att också elever som kämpar med höga krav och en ständig rädsla för
misslyckanden blir sedda. Samtidigt bör man finna redskap för att hjälpa denna målgrupp till
att på bästa sätt förvalta sina drömmar och ambitioner. Med ett ökat välmående tenderar också
prestationerna att bli bättre, vilket är önskvärt både på individnivå och samhällelig nivå.
Sökord

Skoltrötthet, perfektionism, skolprestationer, school burnout, perfectionism, academic
achievement, koulu-uupumus, perfektionismi, koulusaavutukset

1 Inledning
1.1 Bakgrund och problemdiskussion
I min vardag hör jag ofta talas om perfektionism. Begreppet nämns i förbifarten,
liksom i syfte att bortförklara något, till exempel varför det tog så lång tid att få arbetet
gjort eller varför man inte vågar försöka sig på den nya utmaningen. Det kan också
nämnas i en lite stoltare ton, som en bidragande orsak till att projektet blev så bra eller
som en förklaring till att provresultatet återigen var en tia. Själv kan jag känna igen
mig i båda användningsformerna och minnas situationer då mina egna
perfektionistiska drag varit till nytta, men också gånger då de främst orsakat oro.
Begreppet perfektionism kan definieras på ett antal olika sätt och dessa definitioner
beskrivs ingående i kapitel två i denna avhandling. Idag är man långt överens om att
perfektionism bäst kan förklaras utifrån två övergripande dimensioner (Frost et.al.,
1993; Stoeber & Otto, 2006). Dimensionerna har namngetts på ett antal olika sätt, men
den gemensamma nämnaren är att den ena dimensionen ses som mer positiv och den
andra som mer negativ. Perfektionismen kan alltså både hjälpa dig att prestera bättre
och väcka en orimlig rädsla för att misslyckas (Stoeber & Otto, 2006). Denna
tvådelade definition på perfektionism kommer att fungera som utgångspunkt för min
avhandling.
I min kandidatavhandling (Vähäkangas, 2019) gjorde jag en litteraturstudie med syfte
att undersöka hur perfektionism utvecklas hos ungdomar och hurdant samband som
finns mellan ungas perfektionism och skolprestationer. Särskilt den sistnämnda delen
intresserade mig mycket och viljan att ta reda på mer om relationen mellan
perfektionism och skolprestationer ökade. I resultatet av min kandidatavhandling
framkom att den positiva perfektionismen ledde till bättre skolprestationer hos
eleverna, medan den negativa perfektionismen inte hade samma påverkan. I enstaka
fall påverkade den negativa perfektionismen prestationerna negativt, men detta
samband var inte lika starkt eller tydligt som för den positiva perfektionismens del

1

(Bong et.al., 2014; Damian et.al., 2017; Nounopoulos et.al, 2006; Stoeber & Rambow,
2007).
I en studie utförd av Akpur och Yurtseven (2018) undersöktes universitetsstuderandes
perfektionism samt det samband som de själva upplevde mellan perfektionism och
studieprestationer. Hälften av respondenterna uppgav att deras perfektionism hade en
positiv effekt på prestationerna, medan den andra hälften ansåg att effekten var
negativ. Som positiva effekter nämndes bland annat en ökad arbetsinsats, bättre
inlärning på grund av en strävan att utveckla färdigheter samt målsättningar som var
möjliga att uppnå. En av respondenterna beskrev däremot de negativa effekterna på
följande sätt: “If a person sets the highest standards to himself or herself, that is, if he
cannot succeed despite hard work, he can quit everything completely. Failing
academically might lead to depression” (Akpur & Yurtseven, 2018, s.107). Effekterna
är minst sagt tudelade och visar därmed tydligt på komplexiteten i begreppet
perfektionism.
Perfektionism är givetvis inte den enda faktorn som påverkar ungas skolprestationer.
Faktorer som till exempel motivation (Bong et.al., 2014), grad av ångest (Akpur och
Yurtseven, 2018) och skoltrötthet (Madigan & Curran, 2020) spelar också in. För att
öka förståelsen av de faktorer som påverkar ungas prestationer och hurdana följder de
två dimensionerna av perfektionism har, undersöker jag i föreliggande avhandling
också perfektionismens och skolprestationernas samband med skoltrötthet. Valet att
inkludera skoltrötthet motiveras vidare i texten.
När resultat från internationella jämförelser presenteras (till exempel OECD, 2018;
OECD, 2015) har vi blivit vana att se de finländska eleverna på topplaceringar. Trots
de goda resultaten trivs allt färre elever i skolan och skolgången upplevs som
belastande (Salmela-Aro & Tuominen-Soini, 2013). Resultaten av den finländska
enkäten Hälsa i skolan (Institutet för Hälsa och välfärd, 2020) visar en tydlig ökning
av elevers skoltrötthet från år 2017 till 2019. År 2017 förekom skoltrötthet hos totalt
13,8 procent av eleverna i årskurs åtta och nio, medan motsvarande siffra två år senare
var 15,8 procent. Av de deltagande gymnasiestuderandena var 13,2 procent skoltrötta
år 2017 och år 2019 var motsvarande siffra 15,5 procent (Institutet för Hälsa och
välfärd, 2020).

2

I en finländsk gymnasieutredning, utförd av Undervisnings- och kulturministeriet
(2017), visar resultatet att cirka var femte flicka och lite under var tionde pojke är
skoltrötta. I resultaten rapporteras också att de dåvarande gymnasiestuderandena
representerar den första generationen någonsin där barnen är mer stressade än sina
föräldrar (Undervisnings- och kulturministeriet, 2017). Som blivande lärare kan jag
inte undgå att oroas över dessa resultat, och viljan att hjälpa elever som belastas av
skolgången är uppriktig. Barn och ungdomar spenderar mycket av sin tid i skolan och
det är därför väldigt viktigt att undervisningspersonalen har redskap för att identifiera
den psykiska problematik som elever kan uppleva. Det behöver också finnas
tillräckligt med kunskap för att kunna stödja eleverna och deras utveckling på ett
ändamålsenligt sätt. Skolan ska alltid få utgöra en trygg miljö där inlärningen sker på
ett sätt som stöder elevernas självkänsla (Talala, 2019).
Denna avhandling skrivs inom det finlandssvenska forskningsprojektet FRAM och
avhandlingens övergripande syfte är att undersöka vilken effekt de två dimensionerna
av perfektionism har på ungas skolprestationer samt hur skoltrötthet kan påverka detta
samband. Skolprestationerna utgörs i denna studie av vitsord i matematik och
modersmål samt av resultat i matematiktest (KTLT) och läsförståelsetest (LSLP). Två
forskningsfrågor har formulerats för att svara på avhandlingens syfte. Dessa
presenteras i kapitel 3.1.

1.2 Avhandlingens disposition
Denna avhandling är uppdelad i fem huvudsakliga kapitel. I det inledande kapitlet ges
en bakgrund till avhandlingens tema samt en motivering till varför tematiken är viktig
att behandla. Det andra kapitlet utgör en teoretisk bakgrund för avhandlingens
innehåll. De centrala begreppen perfektionism, skoltrötthet och skolprestationer
behandlas ingående. I det därpå följande metodkapitlet görs en genomgång av samtliga
steg i forskningsprocessen och den metod som använts för att komma fram till studiens
resultat. Det fjärde kapitlet innehåller själva resultatet för avhandlingen och i det femte
och sista kapitlet görs en resultatdiskussion. Utöver resultatet diskuteras också
avhandlingens metod, och förslag till fortsatt forskning ges. Avslutningsvis
presenteras de slutsatser som kan göras utifrån denna avhandling.
3

2 Teoretisk bakgrund
Det centrala i föreliggande avhandling är begreppen perfektionism och skoltrötthet,
deras inbördes koppling och varderas relation till skolprestationer. I detta kapitel ges
inledningsvis en definition på perfektionism och vidare presenteras dess samband med
skolprestationer. Därefter definieras skoltrötthet, och forskning kring sambandet med
skolprestationer gås igenom. Avslutningsvis presenteras de samband som i forskning
konstaterats mellan perfektionism och skoltrötthet.

2.1 Perfektionism
Begreppet perfektionism omnämns redan i litteratur från mitten av 1900-talet, men än
idag saknas en allmängiltig definition på begreppet. Forskare inom området tenderar
att använda olika definitioner och förklaringsmodeller (Malivore et.al., 2019). De mest
aktuella förklaringsmodellerna definierar perfektionism som ett mångfacetterat
personlighetsdrag (Stoeber et.al., 2018). Detta synsätt på perfektionism går tillbaka
ända till år 1978 då Hamacheck (refererad i Malivore et.al., 2019) torde ha varit den
första inom ämnet som utformade en teori om att perfektionism både kan vara normal
och neurotisk till sin natur. Den normala perfektionismen sågs som ett positivt
personlighetsdrag och innebar att individen njuter av sin perfektionistiska strävan,
medan individer vid den neurotiska motpolen ansågs lida av sina försök att uppnå
perfektion (Malivore et.al., 2019; Stoeber & Otto, 2006).
I början av 1990-talet fortskred forskningen på området och två forskargrupper (Frost
et.al., 1990; Hewitt & Flett, 1991) utvecklade på varsitt håll en mångdimensionerad
förklaringsmodell för perfektionism. Enligt Damian med flera (2013) har dessa två
modeller varit dominerande i den perfektionistiska litteraturen sedan dess. Enligt
modellen av Frost med flera (1990) består perfektionism av sex dimensioner. Dessa är
en hög personlig standard, en oro över att misslyckas, tvivel över den egna förmågan,
en överbetoning av organisering, syn på föräldrars kritik och syn på föräldrars
förväntningar. De sistnämnda dimensionerna visar på att andras, i detta fall föräldrars,
krav och åsikter tas på stort allvar av en person med perfektionism (Stoeber & Otto,
2006).

4

I definitionen av Hewitt och Flett (1991) sätts fokus på de privata och mellanmänskliga
aspekterna av perfektionism. Forskarna urskiljer tre former av perfektionism,
nämligen självorienterad perfektionism, omgivningsorienterad perfektionism och
socialt orienterad perfektionism. En person med självorienterad perfektionism vill
försöka upprätthålla en hög personlig standard. Alla egna prestationer utvärderas
kritiskt mot denna standard. Denna starka vilja att prestera uppkommer oftast av en
inre motivation till att möta krav på ett felfritt sätt. Karaktäristiskt för en person med
omgivningsorienterad perfektionism är att sätta överdrivna krav på andra människor
och deras prestationer. Detta kan leda till att man skuldbelägger andra och har svårt att
lita på människor i sin omgivning. En viss nivå av omgivningsorienterad perfektionism
kan också ha positiva följder, såsom goda ledaregenskaper och en benägenhet till att
motivera andra (Hewitt & Flett, 1991).
I de två ovannämnda formerna är det personen med perfektionism som själv besitter
makten över prestationskraven. En person med socialt orienterad perfektionism vill
däremot kunna möta de krav som hen upplever att andra människor ställer, och
kontrollen är därmed inte hos personen själv. Vid ett misslyckande i att möta
omgivningens krav kan känslor av ilska, ångest och depression uppstå. En person med
socialt orienterad perfektionism sätter väldigt stor vikt på att vara andra till lags och
vill inte göra någon besviken (Hewitt & Flett, 1991).
Forskning visar att de olika dimensionerna av perfektionism tenderar att överlappa
varandra, till exempel kan en person samtidigt erfara både självorienterad och socialt
orienterad perfektionism. Denna överlappning gör att både de positiva effekterna, som
ofta kommer av självorienterad perfektionism, och de negativa effekterna av socialt
orienterad perfektionism jämnas ut och perfektionismens följder blir därför inte lika
dramatiska (Einstein et.al., 2000; Stoeber et.al., 2015).
Med hjälp av en faktoranalys (Frost et.al., 1993) kunde det vidare konstateras att båda
förklaringsmodellerna (Frost et al., 1990; Hewitt & Flett, 1991) hade liknande
underliggande drag, samt att perfektionism bäst kan förklaras utifrån två övergripande
dimensioner. Av dessa är den ena dimensionen mer positiv och består av en hög
personlig

standard,

överorganisering,

självorienterad

perfektionism

och

omgivningsorienterad perfektionism. Den andra dimensionen är negativ till sin natur
och består av oro över misstag, tvivel över den egna förmågan, socialt orienterad

5

perfektionism, syn på föräldrars förväntningar och syn på föräldrars kritik (Stoeber &
Otto, 2006). Det är denna tvådelade definition – där den ena dimensionen är positiv
till sin karaktär och den andra negativ – som kommer att fungera som utgångspunkt
för denna avhandling.
De två överordnade dimensionerna har i forskningen benämnts på ett antal olika sätt,
bland annat som perfektionistisk strävan och perfektionistisk oro (Stoeber & Otto,
2006). Den perfektionistiska strävan är den positiva dimensionen av perfektionism
som innefattar en hög personlig standard och strävan efter perfektion på grund av en
inre

motivation.

Perfektionistisk

strävan

korrelerar

med

fördelaktiga

personlighetsdrag, såsom samvetsgrannhet och utåtvändhet, och också med högre
uthållighet och en upplevelse av att själv ha kontroll över situationer (Dunkely et.al.,
2012; Stoeber & Otto, 2006).
I en studie med både universitetsstuderande och andra vuxna beskrev personer med
hög perfektionistisk strävan sig själva som flitiga, målmedvetna och hårt arbetande i
syfte att uppnå målsättningar. De såg också sig själva som dominanta, aktiva och som
personer med socialt inflytande. De ansåg sig även vara mottagliga för sina egna
känslor och sinnesstämningar (Dunkley et.al., 2012). Enligt Stoeber och Otto (2006)
finns även studier där perfektionistisk strävan visar på samband med negativa aspekter,
såsom högre risk för att utveckla tvångssyndrom, högre nivåer av neurotiskhet och
benägenhet för depression. Dessa delvis motsatta resultat synliggör komplexiteten i
perfektionism och vikten av att vidare undersöka fenomenet.
Centralt för den perfektionistiska oron är tvivel över den egna förmågan, oro över att
misslyckas och behöva möta konsekvenserna av ett misslyckande. Perfektionistisk oro
har visat sig korrelera med negativa karaktärsdrag, till exempel neurotiskhet,
försvarsmekanismer och negativ affekt. Perfektionistisk oro visar också på samband
med psykisk ohälsa, såsom till exempel generell ångest och depression (Dunkley et.al.,
2012; Smith et.al., 2014; Stoeber & Otto, 2006). I studien av Dunkley med flera (2012)
beskrev universitetsstuderande och vuxna med perfektionistisk oro sig själva som mer
benägna att känna av ledsenhet, hopplöshet och ensamhet; drag som också kan vara
typiska för en depression. Allmänt förekommande var också svaga positiva känslor,
låg tillit till andra (cynism och skepticism), samt låg självdisciplin och en benägenhet

6

till att lätt ge upp. I gruppen hade man även hög respekt för auktoriteter och traditioner
sågs som viktiga och ärofyllda (Dunkley et.al., 2012).
Andra benämningar på de två överordnade dimensionerna är till exempel positiv och
negativ perfektionism (Terry-Short et.al., 1995), hälsosam och ohälsosam
perfektionism (Stumpf & Parker, 2000) samt höga förväntningar och kritisk
självutvärdering (Rice et.al., 2014).
I denna avhandling är respondenterna tonåringar och de befinner sig i slutet av den
grundläggande utbildningen. Respondenterna utgör därför en lämplig målgrupp för att
studera perfektionism. Ungdomsåren är en tid i livet som präglas av förändring och
det är även då som den egna personligheten och identiteten formas (Steinberg, 2008).
En perfektionistisk strävan hos ungdomar visar på samband med subjektivt välmående
och en högre nivå av anpassning. Mer specifikt handlar det om hopp om framgång,
motivation för skolarbete, högt akademiskt självförtroende, bättre skolprestationer och
en allmänt tillfredsställd attityd till livet (Accordino et.al, 2000; Damian et.al., 2014;
Gilman et.al., 2005; Nounopoulos et.al., 2006; Stoeber et.al., 2018; Stoeber & Otto,
2006).
Forskning visar också att ungdomar med perfektionistisk oro tenderar att uppleva olika
former av psykisk ohälsa. Samband har hittats mellan perfektionistisk oro och högre
nivåer av negativ affekt, rädsla för att misslyckas, stress, depression, ångest och
somatiska symptom (Stoeber et.al., 2018). Det finns också kopplingar mellan
perfektionistisk oro och lägre akademiskt självförtroende (Einstein et.al., 2000;
Nounopoulos et.al., 2006; Stoeber et.al., 2018).
Sammanfattningsvis är det utmanande att ge en kortfattad definition av perfektionism,
men utifrån forskning kan en tudelad förklaringsmodell föredras (Frost et.al., 1993).
Perfektionismens följder kan delas in i två fack – ett positivt och ett negativt, men de
ska heller inte ses som två skilda konstruktioner. De två dimensionerna tenderar att
överlappa varandra, vilket också jämnar ut de positiva och de negativa effekterna.
(Stoeber et.al., 2015). För tydlighetens skull benämns de perfektionistiska
dimensionerna i denna avhandling som positiv och negativ perfektionism samt som
höga förväntningar och kritisk självutvärdering (i enlighet med SAPS, 2014).

7

2.1.1 Samband mellan perfektionism och skolprestationer
Det finns ett antal olika studier i vilka man undersökt sambandet mellan perfektionism
och skolprestationer. Då studier med tonåringar som respondenter jämförs kan
följande konstateras. En perfektionistisk strävan (positiv perfektionism) har i
allmänhet en signifikant positiv effekt på elevers skolprestationer. De elever som
uppvisar en högre nivå av perfektionistisk strävan tenderar att prestera bättre i skolan
(Bong et.al., 2014; Damian et.al., 2017; Nounopoulos et.al., 2006). Enligt Bong med
flera (2014) är personer med positiv perfektionism också mindre benägna för
prokrastinering och godkännande av fusk. Liknande resultat har även konstaterats i
studier med universitetsstuderande. Den positiva dimensionen av perfektionism har en
positiv effekt på studerandes skolprestationer (mätta i vitsord och provresultat) (Akar
et.al., 2018; Gaudreau, 2012; Loscalzo et.al., 2019; Park et.al., 2020; Stoeber et.al.,
2015).
Stoeber (2012) redogör för detta samband i ett kapitel i boken Handbook of Sport and
Performance Psychology (s. 294–306). Enligt de studier han samlat på området
perfektionism och prestationer, så visar den absoluta majoriteten av resultaten att en
perfektionistisk strävan har ett positivt samband med skolprestationer. Det kan alltså
sägas att elever med högre perfektionistisk strävan tenderar att ha bättre provresultat,
enskilda vitsord och medelvitsord än elever med lägre nivåer av perfektionistisk
strävan (Stoeber, 2012).
Sambandet mellan perfektionistisk oro (negativ perfektionism) och skolprestationer är
inte lika entydigt (Stoeber, 2012). I en studie av Nounopoulos med flera (2006), där
tonåringar fungerade som respondenter, visade sig negativ perfektionism ha en
signifikant negativ effekt på skolprestationer. Andra studier visar att negativ
perfektionism har ett positivt samband med provångest (Bong et.al., 2014), akademisk
prokrastinering (Bong et.al., 2014; Shih, 2017) och godkännande av fusk (Bong et.al.,
2014). Enligt Akpur och Yurtseven (2018) finns det ett negativt samband mellan just
prokrastinering och skolprestationer, vilket indikerar att sambandet mellan negativ
perfektionism och prokrastinering också leder till sämre prestationer. Det finns å andra
sidan även studier (till exempel Bong et.al., 2014; Damian et.al., 2017) i vilka man
inte kunnat rapportera någon signifikant effekt av negativ perfektionism på

8

skolprestationer. I de studier där en negativ effekt kunnat hittas, har effektstyrkorna
varit svaga (Stoeber, 2012).
Studier med universitetsstuderande (Akar et.al., 2018; Loscalzo et.al., 2019; Park
et.al., 2020; Stoeber et.al., 2015) visar på ett negativt samband mellan negativ
perfektionism och skolprestationer. De studerande som uppvisade negativ
perfektionism presterade alltså sämre i sina studier. Dessa samband är ändå inte lika
starka som effekten av positiv perfektionism på skolprestationer.

2.2 Skoltrötthet
Skoltrötthet kan liknas vid arbetsrelaterad utmattning och innebär ett långvarigt
stresstillstånd som uppkommer på grund av skolgången. Mer specifikt handlar det om
en upplevelse av höga krav och en avsaknad av de resurser som behövs för att möta
kraven (Schaufeli et.al., 2002). I definitionen av begreppet skoltrötthet ingår tre
delområden. Dessa är skolrelaterad utmattning, en cynisk inställning till skolgången
och en känsla av otillräcklighet i skolan (Salmela-Aro & Näätänen, 2005).
Utmattning kan uppstå som följd av skolrelaterad belastning och upplevelsen av att
skolarbetet blir övermäktigt. Det är vanligt att en person som känner sig utmattad
upplever sömnsvårigheter, stress, ångest eller emotionell trötthet. Den cyniska
inställningen definieras som en likgiltig attityd mot skolarbetet, avsaknad av intresse
för att utföra skoluppgifter eller som en svårighet med att finna lust och mening i det
arbete som görs. Den tredje dimensionen, en känsla av otillräcklighet, kännetecknas
av en förminskad syn på den egna kompetensen eller ett missnöje med att de egna
resultaten är sämre än förväntat. Det kan också handla om en känsla av att inte kunna
nå framgång, varken i skolprestationer eller i skolvardagen. Detta leder ofta till att den
skolrelaterade självkänslan sjunker (Salmela-Aro et.al., 2009a; Salmela-Aro &
Näätänen, 2005).
En elevs skoltrötthet kan ta sig uttryck i att denne har nära till gråten eller till att bli
upprörd, men också i specifik ångest som uppkommer om ett samtal styrs in på
skolrelaterade saker. Den långvariga stressen kan även ta sig uttryck i fysiska
symptom, såsom värk eller spändhet i kroppen. Att en elev känner av skoltrötthet kan

9

också märkas på en plötslig försämring i skolprestationerna. Om lusten att utföra
skolarbete försvinner sjunker motivationen ofta samtidigt (Talala, 2019).
Skoltrötthetens tre dimensioner påverkar varandra och kan lätt bilda en ond cirkel.
Utmattningen påverkar många aspekter av livet, den kan bland annat föra med sig
sömnsvårigheter och trötthet som inte verkar gå över. Som följd av tröttheten kan en
cynisk inställning uppstå – ofta som en skyddsmekanism, det vill säga om skolans
betydelse förminskas kan detta skydda mot ökad utmattning. Utmattning och cynism
kan följas upp av en känsla av otillräcklighet då prestationerna blir sämre och den unga
inte orkar med lika mycket som förut (Salmela-Aro & Näätänen, 2005).
Skoltrötthet verkar i hög grad drabba sådana elever som har inlärningssvårigheter eller
upplever annan problematik relaterad till skolgången, med andra ord elever som redan
befinner sig i en riskgrupp. En elev kan utveckla skoltrötthet om hen upplever för höga
krav eller om hen arbetar enligt en ohållbar, inlärd modell, till exempel från arbetslivet.
Det sistnämnda innebär att man tar efter ett förhållningssätt som till exempel de egna
föräldrarna har till sitt arbete. Som förälder eller vuxen är det därför viktigt att spegla
en lugn och avslappnad attityd till arbete, istället för att endast prata om den stress och
de krav som arbetet medför (Talala, 2019).
Skoltrötta ungdomar har ofta motivationsbrist, högre skolfrånvaro och svårigheter att
finna tilltro till den egna studieförmågan. Det är också vanligt att dessa ungdomar
upplever utbildningsmålsättningar som stressande och svåra att få kontroll över
(Salmela-Aro & Näätänen, 2005; Talala, 2019). Det är mycket viktigt att inte ringakta
allvaret i skoltrötthet. Forskning visar nämligen på flertalet negativa följder som
problematiken kan föra med sig. Skoltrötthet hos ungdomar orsakar en långsiktig
ökning i psykisk ohälsa och predicerar en högre nivå av framtida depression (SalmelaAro et.al., 2009b; Salmela-Aro & Tuominen-Soini, 2013). Höga nivåer av cynism och
känsla av otillräcklighet (delområden inom skoltrötthet) gör en elev mer mottaglig för
att helt hoppa av skolan. Cynism ökar denna benägenhet nästan fyra gånger, en känsla
av otillräcklighet bidrar med en trefaldig ökning (Bask & Salmela-Aro, 2013). Den
grupp av elever som är skoltrötta riskerar att i framtiden bli marginaliserade i
samhället. Detta är på många sätt ett verkligt hot och en ond cirkel som vi behöver
jobba för att bryta (Salmela-Aro & Tuominen-Soini, 2013).

10

Forskning (Tuominen-Soini & Salmela-Aro, 2014) visar också att skoltrötthet kan
förekomma hos engagerade och högpresterande elever. Trots att skolgången upplevs
som

meningsfull

kan

tillvaron

kantas

av

utmattning,

stress

över

utbildningsmålsättningar och en vilja att ge upp då utmaningar upplevs för krävande.
Att i för hög grad fokusera på framgång och prestationer kan föra med sig negativa,
psykiska följder (Tuominen-Soini & Salmela-Aro, 2014).
Att utmattning förekommer hos högpresterande och motiverade elever visar också
resultatet av en personcentrerad studie, utförd av Tuominen-Soini med flera (2008). I
studien identifierades sex grupper av studerande utifrån deras subjektiva välmående
och prestationsmålsättningar. Av särskilt intresse för föreliggande avhandling är
gruppen av studerande som Tuominen-Soini med flera kallar för framgångsinriktade
(eng. success-oriented). Typiskt för denna grupp är en hög strävan efter goda vitsord
och även en vilja att prestera bättre än andra. Samtidigt värdesätter dessa studerande
också själva inlärningen, samt vikten av att förstå innehållet och ta det till sig. Särskilt
de sistnämnda aspekterna är kopplade till god motivation, men studien visar också att
studerande i denna grupp är mer benägna för psykiskt illamående. Jämfört med de
andra grupperna är dessa elever mer utsatta för emotionell utmattning och stress över
utbildningsmålsättningar. De verkar också vara mer benägna för att känna av
otillräcklighet och för att som följd av allt detta utveckla depressiva känslor. En stor
hängivenhet till trots – eller må hända därav – är denna grupp av studerande utsatta för
stress och emotionell trötthet (Tuominen-Soini et.al., 2008).

2.2.1 Samband mellan skoltrötthet och skolprestationer
Följderna av skoltrötthet är intressanta för denna studies resultat och i särskilt fokus
ligger sambandet mellan elevers skoltrötthet och skolprestationer. Vid sidan av många
andra faktorer, såsom till exempel elevers hälsa och välmående, har skolprestationerna
en betydande samhällelig effekt (Madigan & Curran, 2020). Därav är det mycket
viktigt att förstå vad som påverkar elevers förmåga till att uppnå goda prestationer i
skolan.
I en omfattande nyutkommen metaanalys har Madigan och Curran (2020) utrett
sambandet mellan elevers upplevda skoltrötthet och skolprestationer. I de 29
inkluderade studierna har man dels undersökt skoltrötthet som helhet, dels som tre
skilda delområden; utmattning, cynism och nedsatt effektivitet i skolarbetet (Salmela11

Aro et.al., 2009a; Schaufeli et.al., 2002). Det övergripande resultatet av metaanalysen
var att skoltrötthet predicerar en försämring i elevers skolprestationer. Effekterna var
negativa och effektstorlekarna varierade från svaga till moderata. Effekterna av
utmattning på skolprestationer var de svagaste, medan de starkaste effekterna på
skolprestationer konstaterades av en nedsatt effektivitet. Resultatet som helhet innebär
alltså att skoltrötthet tenderar att orsaka försämrade skolprestationer (Madigan &
Curran, 2020).
I en studie som gjorts med amerikanska universitetsstudenter (May et.al., 2015)
konstaterades ett signifikant samband mellan skoltrötthet och låga akademiska
prestationer. Ett motsvarande samband kunde också i samma studie konstateras mellan
skoltrötthet och lägre kognitiv förmåga. Om en elev uppvisar mycket skoltrötthet kan
detta alltså leda till sämre skolprestationer och en försämrad kognitiv förmåga.
Motsvarande samband har också hittats i motsatt riktning, i en studie av Kiuru med
flera (2008), det vill säga att studieprestationerna kan predicera framtida nivå av
skoltrötthet. I deras studie deltog elever i grundskolans årskurser 7–9 och resultatet
visar att ju sämre elevernas skolprestationer var vid mättillfälle ett, desto mer
skoltrötthet uppvisade de vid tillfälle två (Kiuru et.al., 2008).
Även de enskilda delområdena av skoltrötthet – utmattning, cynism och känsla av
otillräcklighet har en betydelse för skolprestationerna. Enligt Cadime med flera (2016)
hade dimensionen cynism ett negativt samband med skolprestationer, vilket innebär
att höga nivåer av cynism verkar leda till sämre skolprestationer. Även utmattning
hade i samma studie ett negativt samband med skolprestationer, dock endast hos
pojkar. Också den tredje dimensionen, känsla av otillräcklighet, har i ytterligare en
studie (Bask & Salmela-Aro, 2013) visat på samband med lägre vitsord.
Ovannämnda resultat visar på kausaliteten (= orsakssambandet) mellan skoltrötthet
och skolprestationer, men dessa två verkar överlag också förekomma samtidigt. Enligt
Salmela-Aro med flera (2008) är en högre nivå av skoltrötthet vanligare hos elever
som har lägre vitsord. Ju lägre vitsorden är, desto vanligare är det med skoltrötthet.
Även Tuominen-Soini och Salmela-Aro (2014) presenterade liknande resultat; jämfört
med andra elevgrupper är skolprestationerna sämre hos elever som uppvisar
skoltrötthet och en cynisk inställning till skolan. Ytterligare en studie (Schaufeli et.al.,

12

2002) visade på ett samband mellan skoltrötthet och lägre prestationer hos
universitetsstuderande.

2.3 Perfektionism och skoltrötthet
I den tidiga forskningen om perfektionism (till exempel Freudenberger, 1974) ansåg
man att utmattningssyndrom är mer förekommande hos individer med perfektionism.
Detta motiverades med den stränga självreglering och självkritik, samt de negativa
följderna av detta, som sågs som typiska för perfektionismen. Perfektionism beskrevs
som ett sorts förstadium för potentiell utmattning. I och med att forskningen mer och
mer övergick till en mångdimensionell syn på perfektionism, breddades också synen
på relationen mellan perfektionism och utmattning (Shih et.al., 2012).
Det finns ett antal nyare studier som undersökt sambandet mellan skoltrötthet och
perfektionism. Benägenheten för att utveckla skoltrötthet ökar om det råder en obalans
mellan egna krav och resurser, det vill säga att man kräver mer av sig själv än vad man
klarar av att prestera (Salmela-Aro & Upadyaya, 2014). Då en elev med perfektionism
inte uppnår sina personliga målsättningar är risken för utmattning och skoltrötthet
alltså större (Luo et.al., 2016).
Negativ perfektionism har, enligt studien av Luo med flera (2016), ett positivt samband
med skoltrötthet, medan sambandet mellan positiv perfektionism och skoltrötthet var
negativt. Detta betyder att de negativa aspekterna av perfektionism är kopplade till en
högre grad av skoltrötthet, medan de positiva aspekterna kopplas ihop med en låg
skoltrötthet. En studie av Lee & Anderman (2020) visar å andra sidan att både positiv
och negativ perfektionism, samt också en blandning av dessa, kan göra en elev mer
benägen för utmattning. Att resultatet inte är helt entydigt ökar intresset för att
undersöka detta samband.
Forskning kring sambandet mellan perfektionism och skoltrötthet har också gjorts hos
universitetsstuderande i Kina (Zhang et.al., 2007), Australien (Garrat-Reed et.al.,
2018) och Kanada (Kljajic et.al., 2017), samt hos åttondeklassister i Taiwan (Shih,
2012). Resultaten som helhet visar att den negativa dimensionen av perfektionism har
en positiv effekt på skoltrötthet. En högre nivå av negativ perfektionism ger alltså
13

benägenhet för ökad skoltrötthet. En ständig oro över att inte uppnå perfektion är
särskilt starkt kopplad med delområdena cynism och utmattning (Zhang m.fl., 2007).
Ytterligare en studie (Lee & Anderman, 2020) visar att studerande med negativ eller
blandad perfektionism uppvisar signifikant mer cynism än studerande som inte är
perfektionister.
Den positiva dimensionen av perfektionism visar i de ovannämnda studierna på ett
negativt samband med skoltrötthet (Garrat-Reed et.al., 2018; Kljajic et.al., 2017; Shih,
2012; Zhang et.al., 2007), särskilt med dimensionerna känsla av otillräcklighet och
cynism (Garrat-Reed et.al., 2018). En högre nivå av positiv perfektionism verkar alltså
kunna minska risken för skoltrötthet.
Mig veterligen har ingen studie tidigare undersökt sambandet mellan perfektionism,
skoltrötthet och skolprestationer. Min studie, i vilken jag bland annat undersöker om
skoltrötthet kan mediera effekten av perfektionism på skolprestationer, har därför en
viktig forskningslucka att fylla.

3 Metod och genomförande
I detta kapitel behandlas denna avhandlings metod. Inledningsvis presenteras studiens
syfte, forskningsfrågor och hypoteser. Därefter motiveras valet av ansats och i
följande underkapitel beskrivs forskningsprojektet FRAM, inom vilket denna
avhandling skrivs. I kapitlet redogör jag också för de mätinstrument som använts, den
deskriptiva statistiken och hur bortfallet hanterats. De två sista underkapitlen
behandlar databearbetning och analys samt avhandlingens etiska aspekter.

3.1 Syfte, forskningsfrågor och hypoteser
Syftet med denna avhandling är att reda ut sambandet mellan ungdomars
perfektionism och skolprestationer, samt om skoltrötthet kan förklara en del av detta
samband. Skolprestationerna utgörs i denna studie av vitsord i matematik och
modersmål samt av resultat i matematiktest (KTLT) och läsförståelsetest (LSLP).
Utifrån detta syfte har två forskningsfrågor formulerats:
14

1.

Hur påverkar perfektionism ungas skolprestationer?

2. Hur

förklarar

skoltrötthet

förhållandet

mellan

perfektionism

och

skolprestationer?
Kunskap om detta samband är väsentligt för att lärare ska kunna stöda elever med
höga personliga krav och också dem som på grund av sina målsättningar uppvisar
skoltrötthet eller sämre akademiska resultat. Utifrån tidigare forskning (se till
exempel Akar et.al., 2018; Loscalzo et.al., 2019; Park et.al., 2020) gällande
sambandet mellan perfektionism och skolprestationer, är mina hypoteser följande:
H1) Om en elev uppvisar positiv perfektionism så har detta en positiv effekt på
skolprestationerna i matematik och modersmål.
H2) Om en elev uppvisar negativ perfektionism har detta en negativ effekt på
skolprestationerna i matematik och modersmål, men denna effekt är troligen
svagare än i H1.
Utifrån forskning om sambandet mellan perfektionism och skoltrötthet (se till exempel
Luo et.al., 2016) samt forskning kring skoltrötthet och skolprestationer, (till exempel
Madigan & Curran, 2020) formuleras också en tredje hypotes:
H3) Om en elev uppvisar perfektionism och samtidigt symptom på skoltrötthet
har detta en negativ effekt på elevens skolprestationer i matematik och
modersmål.

3.2 Val av forskningsansats
Vid påbörjandet av ett forskningsarbete bör forskaren noggrant tänka över sitt val av
ansats. Utifrån problemformuleringen och arbetets syfte står valet vanligen mellan en
kvalitativ och en kvantitativ forskningsmetod. Inom kvalitativ forskning är
forskningsprocessen flexibel, frågeställningarna lever under arbetets gång och
resultatet är ofta djupgående. Det är vanligt att de variabler som undersöks är många,
medan respondenterna är få. I kvantitativ forskning utgår man i sin tur från färdigt
strukturerade frågeställningar. Forskaren ställer hypoteser utifrån teorier och tidigare
forskning, och dessa prövas i resultatet. Studiens respondenter är ofta många till antalet
15

och resultaten blir därför generella (Olsson & Sörensen, 2011). Ytterligare en
beskrivande skillnad mellan metoderna är att en kvalitativ ansats lämpar sig för resultat
som beskrivs med ord, medan man i en kvantitativ ansats beskriver resultatet med
siffror (Eliasson, 2018).
För genomförandet av denna studie har en kvantitativ ansats valts. I studien används
data från FRAM-projektet, där antalet respondenter varit stort. I min studie är de
undersökta variablerna få, men enkäterna har fått ett stort antal svar. Bland annat därav
är en kvantitativ ansats att föredra (Olsson & Sörensen, 2011). Frågeställningarna som
ingår i studien har bestämts på förhand, vilket är en annan motivering till valet av en
kvantitativ forskningsmetod. De vanligaste datainsamlingsmetoderna för en
kvantitativ ansats är intervjuer eller enkäter (Eliasson, 2018) och inom FRAMprojektet har det sistnämnda använts.

3.3 FRAM-projektet
Denna pro gradu skrivs inom det nu avslutade forskningsprojektet FRAM –
Ungdomars välbefinnande och kunskap i framtidens samhälle. Projektet drevs i första
hand av forskare inom specialpedagogik vid Åbo Akademi. Därtill deltog även
Utbildningsstyrelsen, Föregångarna, Regionförvaltningsverkets svenska enhet för
utbildningsväsendet och en extern expertgrupp i samarbetet. Projektet utfördes som en
fyraårig uppföljningsstudie under åren 2016–2019, med respondenter från årskurs sju
upp till andra stadiet. Mättillfällena ordnades hösten 2016, våren 2017, hösten 2018
och våren 2019. Inledningsvis deltog elever från fem högstadieskolor runtom i
Svenskfinland. Datainsamlingen skedde under lektionstid i den egna skolan. Data blev
insamlat både genom elektroniska enkäter och skriftliga färdighetstest.
Vid projektets första datainsamlingsskede bestod samplet av 583 elever i årskurs sju
(medelålder: 13,29 år, standardavvikelse = 0,35) och 497 elever i årskurs nio
(medelålder 15,23 år, standardavvikelse = 0,31). Det sammanlagda antal respondenter
var alltså 1079 elever.
Det huvudsakliga syftet med FRAM-projektet är att utreda sambanden mellan elevers
skolprestationer, välbefinnande och motivation. Utifrån resultatet vill man också
undersöka hur stödfunktionerna i skolan hjälper de elever som är i behov av stöd. I
16

min avhandling vill jag fylla en kunskapslucka i frågeställningen om samspelet mellan
elevers välbefinnande och prestationer. Mer specifikt undersöker jag sambanden
mellan ungdomars perfektionism, skoltrötthet och skolprestationer. De prestationer
som mäts i FRAM är matematikvitsord, resultat från matematiktest (KTLT), vitsord i
modersmål och resultat från läsförståelsetest (LSLP). I denna avhandling används
resultat från mättillfälle tre och fyra (det vill säga hösten 2018 och våren 2019).
Elevernas perfektionism mättes vid mättillfälle tre och deras prestationer vid
mättillfälle fyra.

3.3.1 Hantering av bortfall
Inom kvantitativ forskning är bortfall, det vill säga att delar av data inte finns
tillgängliga för analys, ingen ovanlighet (Enders & Baraldi, 2010; Hair et.al., 2010).
För forskaren är det viktigt att analysera bortfallet och den påverkan det har för
resultatet. Detta görs genom att man identifierar de mönster eller samband som lett till
ett bortfall. När åtgärder vidtas kan man sedan bevara värdena så nära den ursprungliga
fördelningen av värden som möjligt (Hair et.al., 2010).
I Tabell 1 synliggörs antalet respondenter och bortfallets storlek för samtliga variabler.
I föreliggande studie bestod samplet av 558 respondenter, varav 276 var pojkar och
282 flickor. Studiens interna bortfall varierar mellan 2 procent och 21,3 procent (se
tabell 1).
Tabell 1
Bortfall
Variabel

Antal respondenter (n) Bortfall

Procent

ViMo*

547

11

2,0

ViMa**

543

15

2,7

KTLT

459

99

17,7

LSLP

469

89

15,9

Skoltrötthet

439

119

21,3

Höga förväntningar

442

116

20,8

Kritisk självutvärdering

441

117

21,0

*ViMo = vitsord i modersmål, **ViMa = vitsord i matematik
17

Bortfallen kan klassificeras enligt ett system som utvecklats av Rubin (1976) samt
Little och Rubin (2002) – refererade i Baraldi och Enders (2010). Systemet består av
tre nivåer som beskriver förhållandena mellan de uppmätta variablerna och
sannolikheten för bortfall. Data kan för det första vara Missing completely at random
(MCAR), vilket innebär att bortfallet är helt osystematiskt och inte har något att göra
med övriga uppmätta variabler eller värdet av variabeln i fråga. Följande nivå är
Missing at random (MAR) som antyder att bortfallet kan ha samband med andra
uppmätta variabler, men inte med de underliggande värdena av variabeln i fråga. Den
tredje nivån, Missing not at random (MNAR), innebär att bortfallet troligen har ett
systematiskt samband med de hypotetiska värdena som saknas (Baraldi & Enders,
2010).
Efter utförd bortfallsanalys (Little’s MCAR test) på föreliggande data kan det
konstateras att bortfallet inte är fullständigt slumpmässigt (MCAR). Antagandet görs
på grund av att signifikansvärdet är under 0,05: χ2 : (189,470), df = 118, p = 0,000.
Det finns ändå inga belägg för att bortfallen skulle följa en viss systematik (MNAR)
och därför bedöms bortfallet vara slumpmässigt (MAR). Maximum Likelihood
Estimator har använts för att beakta detta. Det sistnämnda innebär att alla studerande
som svarat på något av mätinstrumenten har inkluderats i analysen.

3.4 Mätinstrument
I följande stycken presenteras de mätinstrument som använts vid datainsamlingen till
denna avhandling.

3.4.1 Perfektionism
Perfektionism har inom FRAM-projektet mätts enligt Short Almost Perfect Scale
(härefter SAPS [Rice, Richardson & Tueller, 2014]). Påståendena mäter
respondenternas attityder mot sig själva och sina prestationer. Vid besvarandet av
SAPS ska man ta ställning till åtta påståenden med siffror på skalan 1 (= håller inte
alls med / strongly disagree) till 7 (= håller helt med / strongly agree). Fyra av
påståendena mäter den positiva dimensionen av perfektionism, nämligen höga
förväntningar (high performance expectations) och de övriga fyra mäter den negativa
18

dimensionen, som enligt detta mätinstrument kallas kritisk självutvärdering (critical
evaluation). Exempel på påståenden är ”Jag ställer väldigt höga krav på mig själv.”
och ”Mina prestationer når sällan upp till mina förväntningar.” (Se Bilaga 1 för
fullständig enkät.)

3.4.2 Skoltrötthet
Elevernas nivå av skoltrötthet mättes med en svenskspråkig version av School Burnout
Inventory (härefter SBI), utformad av Salmela-Aro och Näätänen, (2005) Eleverna
fick ta ställning till påståendena enligt en sex-gradig likert skala, där svaret 1 innebär
”helt av annan åsikt” och 6 = ”helt av samma åsikt”. Påståendena är nio till antalet och
behandlar delområdena utmattning (fyra stycken), cynisk inställning till skolarbetet
(tre stycken) och känsla av otillräcklighet i skolan (två stycken). Exempel på
påståenden är ”Det känns som jag drunknar i skolarbete.” och ”Jag ställer ofta frågan
om det är någon mening med mina studier”. (Se Bilaga 2 för fullständig enkät.)

3.4.3 Skolprestationer
Gällande elevernas skolprestationer har ämnena matematik och modersmål tagits med
i studien. I båda ämnena beaktas dels vitsord, dels mer specifika färdigheter.
Matematikfärdigheterna bedöms enligt poäng från testet KTLT och i modersmål har
särskilt fokus lagts på elevernas läsförståelse som bedöms enligt poäng från testet
LSLP.
KTLT är ett standardiserat matematiktest som utformats av Räsänen med flera (2013).
Testet är ämnat för elever i årskurs sju till nio, men kan också användas för att mäta
matematikfärdigheter efter den grundläggande utbildningen. I testet ingår tre steg i
vilka man mäter både grundläggande räknefärdigheter och förmågan att tillämpa dessa
i olika uppgifter. I testets första steg ska respondenten utvärdera en räkneuppgifts
svårighetsgrad. Beroende på respondentens svar (lätt, medel eller svår) så väljer
systemet ut en ny uppgift i samma svårighetsgrad. Därefter följer ytterligare fyra
uppgifter i samma kategori. I det tredje steget anpassar sig systemet enligt de svar som
eleven gett och därefter följer fler slumpmässigt valda uppgifter, för att man slutligen
ska kunna bedöma elevens nivå av matematikfärdigheter. För att resultatet ska vara
enklare att tolka omvandlas elevens svar till poäng (M = 100, SD = 15) (Räsänen et.al.,
2013).
19

LSLP–instrumentet utvecklades av Johansson (2005) och består av ett antal deltester
som mäter olika aspekter av kunnande i modersmål. Instrumentet är utvecklat för
årskurserna sju till nio inom grundläggande utbildningen och årskurs ett på andra
stadiet. Med hjälp av mätinstrumentet kan man bättre identifiera elever eller
studerande med lässvårigheter. Inom FRAM-projektet är läsförståelse av särskilt
intresse. Deltestet ”läsförståelse” har därför använts i studien, där elevernas uppgift är
att läsa fem korta texter och därefter välja passande titlar åt samtliga texter. Eleverna
ska också välja ut de påståenden som är korrekta gällande texternas innehåll
(Johansson, 2005).

3.5 Deskriptiv statistik
Denna studies sampel bestod av 558 respondenter. Av dessa var 276 pojkar (49,5 %)
och 282 flickor (50,5 %). Elevernas nivåer av perfektionism och skoltrötthet är
uppmätta under mättillfälle tre, det vill säga på höstterminen i årskurs nio.
Skolprestationerna i form av vitsord och testresultat rapporteras från mättillfälle fyra,
det vill säga under våren i årskurs nio.
Korrelationer och deskriptiv statistik för samtliga variabler presenteras i Tabell 1. Med
korrelation menas ett samband ur vilket det inte framkommer hur två variabler
påverkar varandra. Korrelationen anger endast att en viss del av en variabel hänger
ihop med en viss del av en annan variabel (Frisk, 2018).

20

Tabell 2
Korrelationer och deskriptiv statistik

Kommentar. **. Korrelationen är signifikant på 0.01-nivå
*. Korrelationen är signifikant på 0.05-nivå

3.6 Databearbetning och analys
För att bearbeta och analysera data har verktyget MPLUS (version 8) använts. För att
ge svar på de två forskningsfrågorna har en strukturekvationsmodell utformats. I Figur
1 synliggörs den hypotetiska modellen som lades upp som grund för studien. Modellen
baserar sig på de hypoteser som formulerades utifrån tidigare forskning.
Figur 1

21

Hypotetisk strukturekvationsmodell

Med hjälp av en strukturekvationsmodell (härefter SEM) kan man förklara sambanden
mellan multipla variabler (Hair et.al., 2010). SEM är ett samlingsbegrepp för de
kvantitativa tekniker som har sin grund i en generaliserad linjär modell. Dessa tekniker
möjliggör utforskande av förhållanden mellan en eller flera oberoende variabler och
en eller flera beroende variabler. Både de oberoende och de beroende variablerna kan
vara antingen uppmätta (observerade) variabler, eller latenta (icke-observerade)
variabler (Ullman, 2006). Med hjälp av SEM kan man synliggöra de icke-observerade
variablerna i olika förhållanden och även räkna med eventuella mätfel i
beräkningsprocessen (Hair et.al., 2010). SEM kan förklaras som en metod där två
andra statistiska tillvägagångssätt – nämligen faktoranalys och multipel regression –
kombineras i en och samma metod (Hair et.al., 2010).
Det finns ett antal riktlinjer gällande själva modellen i en SEM. De observerade
variablerna representeras med kvadrater eller rektanglar och de icke-observerade med
cirklar eller ovaler. De utritade linjerna indikerar antagna förhållanden mellan
variablerna. Pilformade linjer antyder ett hypotetiskt samband mellan de två
variablerna, det vill säga att variablerna påverkar varandra i pilens riktning (Ullman,
2006).
I denna studie mäts standardiserade effekter, det vill säga med vilken styrka en variabel
påverkar en annan – till exempel hur perfektionism påverkar skolprestationer. Det är
22

av avgörande betydelse hur starka effekterna är och ett mått på styrkan anges med
hjälp av effektstorlek. Enligt Cohen (1988), refererad i Wang och Wang (2012) är
effekter under 0,20 svaga och effekter över 0,80 starka. Effekter som antar värden
mellan 0,20 och 0,80 anses moderata eller medelstarka.

3.6.1 Modellens lämplighet för data
För att avgöra modellens lämplighet för data användes värdena för Chi-square (𝑥 2 ),
Comparative fit index (CFI), Tucker-Lewis Index (TLI) och Root mean square error
of approximation (RMSEA).
Chi-square är ett statistiskt mått på skillnad som används för att jämföra de
observerade och de skattade kovariansmatriserna för data. Måttet lägger grunden för
många andra lämplighetsvärden (Hair et.al., 2010).
Värdet för Comparative Fit Index utgörs av en jämförelse av den specificerade
modellen och en så kallad noll-modell. CFI ska anta värden mellan 0 och 1. Nollmodellen har den sämsta lämpligheten och utgör därmed värdet 0, medan en perfekt
modell skulle anta värdet 1 (Wang & Wang, 2012). Enligt bestämmelser indikerar ett
värde på 0,95 eller över en utmärkt lämplighet och värden på 0,90 eller över en
godkänd lämplighet (Marsh et.al., 2014).
Ett annat redskap för att jämföra den egna modellen med en noll-modell är TuckerLewis Index (TLI) (Wang & Wang, 2012). Enligt Brown med flera (2015) har TLI har
en speciell egenskap som kompenserar för effekten av modellens komplexitet. Genom
en så kallad straffunktion kan TLI addera fritt estimerade parametrar som inte på ett
märkbart sätt förbättrar modellens lämplighet (Brown et.al., 2015). TLI är ickenormerat, vilket innebär att det kan anta värden utanför skalan från noll till ett. Trots
detta så tolkas värdet på ett liknande sätt som för CFI, vilket indikerar att värden nära
ett utgör en god lämplighet för data. Värden som ligger under 0,90 antyder att modellen
bör korrigeras (Brown et.al., 2015).
Root mean square error of approximation (RMSEA) är ett annat index som ofta
används (Brown et.al., 2015). RMSEA är ett populationsbaserat index som anger ett
mått på modellens felanpassning. Indexet kan anta hur höga värden som helst, det
saknar med andra ord en övre gräns. Det är ändå ovanligt att värden skulle gå över
1,00. Ett RMSEA-värde på 0 indikerar en perfekt lämplighet (Brown et.al., 2015).
23

Värden under 0,05 tyder på en väldigt nära lämplighet och även värden under 0,08 är
acceptabla (Marsh et.al., 2004).

3.7 Forskningsetiska aspekter
3.7.1 Reliabilitet
För att en studies resultat ska vara tillförlitligt bör mätinstrumenten ha en hög
reliabilitet. Reliabilitet innebär instrumentets förmåga att göra en konsekvent mätning.
Med andra ord borde resultatet bli liknande vid varje mätning som görs med samma
mätinstrument. Ett vanligt mått på reliabilitet är värdet på Cronbach’s alfa. Alfavärdet
säger oss till vilken grad varje item korrelerar med varje annat item (Olsson &
Sörensen, 2011; Tavakol & Dennick, 2011).
Cronbach’s alfa antar värden mellan 0 och 1. Ett värde på 0,90 eller högre tyder på att
mätinstrumentet är mycket reliabelt, värden mellan 0,70 och 0,89 anses också vara
acceptabla. Om värdet däremot ligger under 0,70 tyder det på en låg reliabilitet
(Olsson & Sörensen, 2011).
För att kontrollera värdena för Cronbach’s alfa i min studie gjordes en
reliabilitetsanalys i SPSS. Cronbach’s alfa-värdet för den positiva dimensionen av
perfektionism var 0,894 och värdet för den negativa dimensionen var 0,865. Båda
värdena innebär en god reliabilitet. För mätinstrumentet för skoltrötthet var värdet på
Cronbach’s alfa 0,904, vilket innebär en mycket hög reliabilitet.

3.7.2 Validitet
Mätinstrumentets validitet är en annan viktig komponent, som också är starkt
sammankopplad med reliabiliteten. Ett mätinstrument kan inte ha hög validitet om det
inte är reliabelt. Med validitet avses mätinstrumentets förmåga att mäta det som
faktiskt ska mätas (Tavakol & Dennick, 2011). Begreppet kommer från engelskans
valid (det vill säga, giltig). Om undersökningen kan anses giltig, alltså om den
verkligen mäter det som den är avsedd att mäta, är validiteten hög (Eliasson, 2018).

24

För att säkra denna undersöknings validitet utfördes en explorativ faktoranalys i SPSS.
Faktoranalysen utfördes på mätinstrumentet för perfektionism och instrumentet för
skoltrötthet.
En tvåfaktormodell av perfektionism med maximum likelihood som rotation ger
KMO-värdet 0,869. Bartlett’s test av sfäriskhet är signifikant (p = 0,000). En
tvåfaktormodell kan förklara 75,6 procent av variansen. Kommunaliteten på samtliga
frågor är över 0,3. Vid jämförelse med en enfaktormodell kan det konstateras att
tvåfaktormodellen förmår att förklara en större del av variansen. Samtliga
kommunaliteter i en enfaktormodell är över 0,3, men värdena är lägre än i
tvåfaktormodellen. Även detta talar för användningen av en tvåfaktormodell av
perfektionism. I Tabell 3 redovisas de enskilda frågornas laddningar.
Tabell 3
Factor Matrix för tvåfaktormodell av perfektionism
Fråga

Faktor 1

Faktor 2

1
2
3
4
5
6
7
8

0,845
0,183
0,819
0,490
0,773
0,168
0,773
0,098

0,044
0,746
0,286
0,678
0,276
0,760
0,188
0,848

En enfaktormodell av skoltrötthet ger KMO-värdet 0,909. Bartlett’s test av sfäriskhet
är signifikant (p = 0,000). Enfaktormodellen förklarar 56,7 procent av variansen och
samtliga frågor antar kommunaliteter över 0,3. Dessa faktorer, samt också tidigare
studiers resultat (till exempel Salmela-Aro & Näätänen, 2005), stöder en
enfaktormodell och denna har därför valts för föreliggande studie.

3.7.3 Övriga etiska aspekter

25

Då forskning bedrivs är målet alltid att ta fram så trovärdig kunskap som möjligt.
Kunskapen ska dessutom fylla en funktion på både individ- och samhällelig nivå. Det
sistnämnda kan till exempel innebära att en betydande forskningslucka fylls. I arbetet
är det väldigt viktigt att allt går rätt till och att forskningen uppfyller de etiska krav
som finns uppställda. Patel och Davidson (2011) listar fyra övergripande etiska krav,
av vilka samtliga har tagits i beaktande också i min studie.
Informationskravet innebär att alla som berörs (av forskningen) ska ha rätt till
information om forskningens syfte. Enligt samtyckeskravet ska de som deltar i
forskningen ha rätt till att själv bestämma över sin medverkan (Patel & Davidson,
2011).

Inom

FRAM-projektet

tilldelades

informationen

åt

både

elever

(respondenterna) och deras vårdnadshavare. För elevernas deltagande krävdes en
skriftlig tillåtelse av vårdnadshavarna. Att delta i projektet var frivilligt för samtliga
respondenter och de kunde även avbryta sitt medverkande när som helst under
projektets gång.
I enlighet med konfidentialitetskravet ska deltagarna försäkras om största möjliga
konfidentialitet och deras personuppgifter får inte lämnas tillgängliga för obehöriga
(olss & Davidson, 2011). Detta har tagits i beaktande gällande data från FRAMprojektet. Patel och Davidson (2011) lyfter ännu upp nyttjandekravet, vilket innebär
att de uppgifter som samlats in om enskilda personer endast får användas för det
ändamål som de är insamlade till, det vill säga den aktuella forskningen. Även denna
information har gått ut till respondenter och vårdnadshavare, samt tagits i beaktande
vid bearbetning av data.

4 Resultat
I detta kapitel presenteras resultatet av min studie. Först behandlas resultatet av
forskningsfråga ett, det vill säga de effekter som perfektionism har på ungas
skolprestationer. I kapitlets andra del presenteras resultatet av forskningsfråga två.
Detta innebär de indirekta effekterna som perfektionism, via skoltrötthet, kan ha på
elevernas skolprestationer.

26

4.1 Sambandet mellan perfektionism och skolprestationer
I enlighet med forskningsfråga ett har sambandet mellan perfektionism och
skolprestationer undersökts. Elevernas nivå av perfektionism har uppmätts under
höstterminen på årskurs nio (mättillfälle 3) och skolprestationerna som används i
undersökningen är från vårterminen på årskurs nio (mättillfälle 4).
Perfektionism har enligt teori (Rice et.al., 2014) och analys delats upp i två variabler:
en positiv (höga förväntningar) och en negativ (kritisk självutvärdering). Elevernas
skolprestationer undersöks i denna studie i ämnena matematik och modersmål.
Utifrån en strukturekvationsmodell (Figur 2) kan signifikanta, positiva effekter
rapporteras av elevers positiva perfektionism på deras skolprestationer i matematik (β
= 0,64, p = 0,000) och på skolprestationer i modersmål (β = 0,70, p = 0,000). Detta
innebär att den positiva perfektionismen har en medelstark positiv påverkan på
prestationerna. Med andra ord; elevernas positiva perfektionism ledde till bättre
prestationer i både matematik och modersmål, vilket uppfyller hypotes H1 (se kap.
3.1).
Signifikanta, negativa effekter kunde å sin tur rapporteras av kritisk självutvärdering,
det vill säga den mer negativa perfektionismen. Effekten av negativ perfektionism på
skolprestationer i matematik var medelstark (β = –0,28, p = 0,000) och effekten på
prestationer i modersmål aningen svagare (β = –0.21, p = 0,002). Uppvisad negativ
perfektionism vid mättillfälle tre resulterade alltså i sämre skolprestationer vid
mättillfälle fyra. Detta resultat uppfyller hypotes H2 (se kapitel 3.1).
Modellen lämpade sig väl för data [𝑥 2 (7) = 30. 637, p < 0.001, CFI = 0.980, TLI =
0.942, RMSEA = 0.078]. I Figur 2 synliggörs samtliga signifikanta effekter som tagits
i beaktan i resultatet.
Figur 2

27

Strukturekvationsmodell över de uppmätta variablerna.

4.2 Perfektionismens indirekta effekt på skolprestationer
För att besvara den andra forskningsfrågan, det vill säga hur skoltrötthet påverkar
sambandet

mellan

perfektionism

och

skolprestationer,

användes

samma

strukturekvationsmodell som i forskningsfråga ett (se Figur 2). Utifrån analysen kunde
också indirekta effekter rapporteras. Den positiva perfektionismen hade en indirekt
effekt på elevers skolprestationer i matematik (β = 0,039, 95% CI [0,008, 0,070] –
vilket innebär att skoltrötthet medierar effekten av perfektionism på skoltrötthet.
Denna effekt innebär att de elever som uppvisar positiv perfektionism tenderar att ha
en lägre nivå av skoltrötthet, vilket å sin tur gör att deras skolprestationer är bättre.
Med andra ord: den positiva perfektionismens effekt på skolprestationerna kan delvis
förklaras av att eleverna sannolikt har lägre nivåer av skoltrötthet. Ingen signifikant
indirekt effekt kunde rapporteras av positiv perfektionism på prestationerna i
modersmål.
Den negativa perfektionismen hade en indirekt effekt på elevernas skolprestationer i
matematik (β = –0,102, 95% CI [–0,177, –0,028]). Detta innebär att elever med negativ
perfektionism sannolikt har högre benägenhet att utveckla skoltrötthet, vilket påverkar
deras prestationer negativt. Skoltröttheten kan alltså ses som en bidragande orsak till
28

att negativ perfektionism leder till sämre matematikprestationer. Den indirekta
effekten av negativ perfektionism på prestationer i modersmål var inte signifikant,
vilket gör att hypotes C (se kap. 3.1) endast blir delvis uppfylld.

5 Diskussion
Denna avhandlings syfte är att undersöka sambandet mellan perfektionism och elevers
prestationer i matematik och modersmål, samt om effekten i detta samband kan
förklaras av skoltrötthet. För att uppfylla syftet formulerades två forskningsfrågor som
besvarats i denna avhandling.
I detta kapitel diskuterar jag inledningsvis de resultat som jag fått utifrån
forskningsfrågorna. I kapitel 5.2 diskuteras den analysmetod som valts för
föreliggande studie. I det sista underkapitlet, kapitel 5.3, diskuteras studiens
implikationer och förbättringsförslag. Förslag på fortsatt forskning inom området ges
också.

5.1 Resultatdiskussion
5.1.1 Sambandet mellan perfektionism och skolprestationer
Syftet med den första forskningsfrågan var att undersöka sambandet mellan ungas
perfektionism och skolprestationer. Ur resultatet framkom att den positiva
perfektionismen (höga förväntningar) hade en positiv effekt på elevernas
skolprestationer i matematik och modersmål. Elever som vid mättillfälle tre uppvisade
högre nivåer av positiv perfektionism hade med större sannolikhet högre prestationer
vid mättillfälle fyra.
Denna studies respondenter gick på årskurs nio då mättillfällena hölls. Resultatet
gällande den positiva perfektionismen stämmer överens med tidigare forskning som
gjorts med samma åldersgrupp. Den positiva perfektionistiska strävan tenderar att ha
en positiv effekt på elevers skolprestationer (Damian et.al., 2017; Bong et.al., 2014;
Nounopoulos et.al., 2006). Anmärkningsvärt är ändå att de tre nämnda studierna
främst visade på svaga effektstorlekar (β = 0.09, β = 0.18 och β = 0.37), medan denna
29

studie visade på medelstarka effektstorlekar. Motsvarande positiva samband har också
konstaterats hos äldre studerande, främst på universitetsnivå (Akar et.al., 2018;
Gaudreau, 2012; Loscalzo et.al., 2019; Park et.al., 2020; Stoeber et.al., 2015).
Det som kan anses vara särskilt intressant är mekanismen bakom detta samband, det
vill säga vad som gör att den positiva dimensionen av perfektionismen leder till bättre
prestationer. Stoeber och Otto (2006) gjorde en djupdykning i den positiva
perfektionismens karaktär och kom bland annat fram till att en perfektionistisk strävan
är relaterad till högre nivåer av uthållighet och akademisk anpassning, samt till en lägre
benägenhet för prokrastinering, ångest och depression (Stoeber & Otto, 2006). Dessa
egenskaper, eller också avsaknaden av psykisk ohälsa, kan spela in i det positiva
sambandet. Särskilt ångest har visat sig ha ett tydligt negativt samband med
skolprestationer, det vill säga att ångest i sig kan leda till sämre prestationer (Yurtseven
et.al., 2018).
Enligt Blatt (1995) refererad i Accordino med flera (2000) finns det samband mellan
en hög personlig standard och både goda arbetsvanor och goda prestationer. Personer
med en hög strävan tenderar helt enkelt att arbeta hårt (Accordino et.al., 2000). Studien
av Accordino med flera (2000) visar också att när respondenternas standard steg,
ökade även deras självkänsla. När istället motsägelsen mellan egna resurser och krav
ökade (drag av negativ perfektionism) sjönk självkänslan. Att rapportera detta är
relevant eftersom en god självkänsla har visat sig ha ett positivt samband med goda
prestationer (Zheng et.al., 2020).
Även Nounopoulos med flera (2006) lyfter upp den höga standard som är förknippad
med positiv perfektionism. De menar att denna standard utgör en stark drivkraft till att
uppnå akademiska målsättningar och också att elevernas nivå av självförtroende och
tilltro till den egna akademiska förmågan kan förklara de goda prestationerna. Enligt
studien av Nounopoulos med flera (2006) kunde elevernas framtida medelvitsord
förklaras utifrån den nivå av självförtroende som eleverna uppvisade. Med andra ord
är en hög standard starkt kopplad till ett gott akademiskt självförtroende och påföljande
medelvitsord (Nounopoulos et.al., 2006). Vi kan därför anta att också nivån av
självförtroende kan vara en delorsak till att den positiva perfektionismen leder till goda
resultat.

30

I en studie av Park med flera (2020) ges en möjlig förklaring på varför följderna av
positiv och negativ perfektionism är så pass olika. De två varianterna av perfektionism
visar på samband med olika typer av självbedömning och denna självbedömning
påverkar å sin tur skolprestationerna. Personer med positiv perfektionism tenderar att
bedöma sin förmåga på ett sanningsenligt sätt, och en korrekt självbedömning har ett
positivt samband med högre prestationer. Personer med negativ perfektionism är mer
benägna till att göra en felaktig bedömning av den egna förmågan och detta påverkar
prestationerna negativt. Det lönar sig att som lärare stödja sina elever mot en mer
korrekt självbedömning. Detta är något som också understryks i Läroplansgrunderna
(2014) Elevernas förutsättningar för självbedömning ska utvecklas inom den
grundläggande utbildningen, till exempel genom att eleverna får öva på att utvärdera
egna arbeten och ge konstruktiv respons till varandra och lärare. Det är också viktigt
att eleverna får utrymme att reflektera över sina målsättningar, sitt lärande och sina
framsteg.
I en studie av Loscalzo med flera (2019) har ett positivt samband konstaterats mellan
den positiva perfektionistiska strävan och akademiskt engagemang, mätt i timmar och
dagar avsatta för studier. Att satsa mer tid på skoluppgifter har rimligen positiva följder
för prestationerna. I ljuset av min studie kan man ändå fundera på om det
nödvändigtvis är så enkelt. Personer med (negativ) perfektionism tenderar att ha svårt
för att avsluta en uppgift, samt vara benägna för prokrastinering (Bong et.al., 2014)
och i sådana avseenden behöver inte mer avsatt tid automatiskt innebära bättre resultat.
Motivation är en annan faktor som kan förklara en del av det positiva resultatet.
Personer med positiv perfektionismen har enligt Frost med flera (1990) en högre
motivation och ett inre fokus som hjälper dem att uppnå sin höga standard. Akar med
flera (2018) drar i sin studie slutsatsen att den höga motivationen kan hjälpa eleverna
med positiv perfektionism att nå framgång. Elever med positiv perfektionism föredrar
till exempel i högre grad att lösa mer komplext ställda frågor, jämfört med elever med
negativ perfektionism. Detta tyder på att positiv perfektionism förutom att ha samband
med hög motivation också relaterar till en större tilltro till den egna (själv-)förmågan
att uppnå svåra målsättningar. Med andra ord är positiva perfektionister mer
optimistiska till sin egen förmåga (Akar et.al., 2018). De har också bättre strategier för
att klara sig ur stressfyllda situationer och nå högre framgång (Akar et.al., 2018).

31

Ur resultatet framkom också att den negativa perfektionismen (= kritisk
självutvärdering) hade en negativ effekt på elevernas skolprestationer. Effekterna är
betydligt svagare än de som rapporterades av den positiva perfektionismen, vilket är i
enlighet med tidigare studiers resultat (Stoeber, 2012). I flertalet studier (till exempel
Damian et.al., 2017; Bong et.al., 2014) har man inte hittat något signifikant samband
mellan negativ perfektionism och skolprestationer, vilket är intressant med tanke på
resultatet av min studie.
Negativ perfektionism kännetecknas av oro över misstag, tvivel över den egna
förmågan, oro över andras bedömning av de egna prestationerna och en känsla av att
det råder en stor motsägelse mellan det man vill uppnå och det man faktiskt klarar av
att uppnå (Stoeber et.al., 2018). Samtliga är drag av negativ karaktär, vilket leder
tankarna till att också följderna av sådana tankemönster borde vara negativa.
Sambandet mellan negativ perfektionism och prestationer är ändå inte så entydigt och
trots att min studie mycket riktigt visar på negativa effekter, så är de inte särskilt starka.
I de följande styckena diskuterar jag möjliga orsaker till de negativa effekter som
rapporteras, samt potentiella förklaringar till att effekterna inte är så negativa som man
kunde tänka sig.
De negativa studierelaterade följderna av en perfektionistisk oro torde till viss del
kunna förklaras av att den negativa perfektionismen kännetecknas av orimligt höga
krav på de egna prestationerna och en ängslan över att misslyckas. Om det dessutom
råder en konflikt mellan den egna standarden och den faktiska förmågan – det man har
kunskap och redskap att uppnå – kan både skolprestationerna och tilltron till den egna
förmågan försämras (Akar et.al., 2018; Hewitt & Flett, 1991). På motsvarande sätt
påverkas också det akademiska självförtroendet negativt om det råder brist på
överensstämmelse mellan de egna förväntningarna och de faktiska prestationerna
(Nounopoulos et.al., 2006).
Enligt en studie av Dunkley med flera (2012) korrelerar de två dimensionerna av
perfektionism med olika personlighetsdrag. Den positiva perfektionismen är starkt
kopplad till samvetsgrannhet, medan den negativa perfektionistiska oron visade på
samband med neurotiskhet (Dunkley et.al., 2012). Dessa skillnader i personlighet kan
tänkas förklara en del av skillnaderna i prestationer. För att säkert kunna uttala sig om
detta behövs ändå mer forskning inom området.
32

Forskning (Stoeber et.al., 2018) visar också på samband mellan negativ perfektionism
och psykisk ohälsa. Förutom den redan nämnda rädslan för att misslyckas, rapporteras
högre nivåer av negativ affekt, stress, ångest, depression och somatiska symptom. I en
studie av Dunkley med flera (2012) fick respondenterna som uppvisade negativ
perfektionism beskriva sig själva och de negativa känslor de upplevde. De nämnde att
de bland annat var mer benägna för ledsenhet, hopplöshet, ensamhet, låg tillit till andra
och låg självdisciplin. Elever med lågt välbefinnande tenderar att ha sämre
skolprestationer. Detta samband konstaterades bland annat i en studie av Widlund med
flera (2018). Sambandet mellan negativ perfektionism och svagare prestationer kunde
alltså delvis förklaras av psykisk ohälsa och lägre nivåer av välbefinnande.
I studier av Stoeber med flera (2015), samt Einstein med flera (2000) visar resultaten
att de två dimensionerna av perfektionism tenderar att överlappa varandra. Följden av
detta blir att både de positiva och de negativa aspekternas intensitet minskar och
effekten av dem jämnas ut. Denna överlappning kan alltså vara en förklaring till att
den negativa perfektionismen trots allt inte ger så tydliga negativa följder. Om man i
min studie hade kontrollerat för den positiva perfektionismens inverkan, hade de
negativa effekterna eventuellt varit starkare. Motsvarande resultat kunde konstateras i
studien av Stoeber med flera (2015).

5.1.2 Perfektionismens indirekta effekt på skolprestationer
I och med den andra forskningsfrågan ville jag inkludera variabeln skoltrötthet, som
också har undersökts inom FRAM-projektet. Med tidigare forskning som referens
(Luo et.al., 2016) gjorde jag ett antagande om att elever med perfektionism kan befinna
sig i riskzonen för att utveckla skoltrötthet. Enligt Luo med flera (2016) och även andra
forskare (Garrat-Reed et.al., 2018; Kljajic et.al., 2017; Shih, 2012; Zhang et.al., 2007)
är det ändå skillnad på positiv och negativ perfektionism då det kommer till sambandet
med skoltrötthet. Medan den negativa perfektionismen gör en elev mer benägen för
skoltrötthet, kan den positiva perfektionismen minska risken för att skoltrötthet
utvecklas.
Resultatet av min studie visar på motsvarande sätt att elever med positiv perfektionism
har lägre benägenhet att utveckla skoltrötthet. Detta är också en av orsakerna till att
deras skolprestationer är bättre. Resultatet visar samtidigt att elever med negativ
perfektionism är mer benägna att utveckla skoltrötthet, vilket i sin tur utgör en risk för
33

att deras prestationer blir ännu sämre. Skoltrötthet kan med andra ord förklara en del
av den variation som finns i skolprestationerna hos personer med positiv och negativ
perfektionism. Det bör upprepas att detta samband endast kunde konstateras för
prestationerna i matematik. Inga signifikanta indirekta effekter på prestationerna i
modersmål hittades.
För att diskutera sambandet mellan de två dimensionerna av perfektionism och
skoltrötthet behöver vi se tillbaka på litteraturen. Zhang med flera (2007) tar upp den
höga standard som är kännetecknande för perfektionism. Att sikta högt och ha
ambitiösa mål är inget som nödvändigtvis utgör en risk för negativa följder (såsom till
exempel utmattning). Trots att man uppfyller kriterierna för perfektionism behöver ens
mål inte heller vara orealistiska eller omöjliga att uppnå. Om målen uppnås som en
följd av ihärdigt arbete är belöningen en positiv känsla av att lyckas – istället för
försämrat mående på grund av ett nytt misslyckande (Zhang et.al., 2007). Detta kan
fungera som en förklaring till varför unga med positiv perfektionism är mindre
benägna att utveckla skoltrötthet.
Den negativa dimensionen av perfektionism karaktäriseras av orimligt höga krav och
en ständig rädsla för att misslyckas (Stoeber & Otto, 2006), vilket i sig kan göra
berörda individer mer benägna för skoltrötthet. Detta antagande stöds av litteraturen,
bland annat Talala (2019), samt Salmela-Aro och Upadyaya (2014) som definierar
skoltrötthet som ett resultat av en obalans mellan elevers resurser och deras
förväntningar på skolframgång. Enligt Shih (2012) kan särskilt oron över misstag
förutspå samtliga dimensioner av skoltrötthet. Att lägga för stor vikt vid andras
utvärdering av ens egna prestationer är en annan riskfaktor (Shih, 2012).
Enligt studien av Zhang med flera (2007) finns det hopp även om den personliga
standarden ligger högt över den egna kapaciteten, det vill säga det som ofta
kännetecknar negativ perfektionism. Människan är nämligen utrustad med en naturlig
förmåga till att reglera de egna tankarna, vilket innebär att också orimliga krav kan
omjusteras till en lämplig nivå. Om så görs minskar risken för misslyckanden och
därpå följande negativa, psykiska följder (Zhang et.al., 2007).
Personer med negativ perfektionism är mer mottagliga för stressfaktorer och
misslyckanden än personer med drag av positiv perfektionism (Malivore et.al., 2019).
Negativa händelser ses ofta som personliga misslyckanden, och ett missnöje till de
34

egna prestationerna – även goda sådana – är påtagligt. Ofta anses endast perfekta
prestationer vara tillräckligt bra. Det är vanligt att personer med perfektionism utövar
ett allt-eller-inget-tänkande, till exempel i bemärkelsen ”har jag inte alla rätt på provet,
kunde jag lika gärna ha blivit underkänd”. Den negativa perfektionismen kan också
kännetecknas av ett sorts katastroftänkande. Innebörden av negativa händelser
överdrivs och misslyckanden ses som större än de i själva verket är (Malivore et.al.,
2019). Dessa känslomässiga aspekter kan tänkas vara en delorsak till att personer med
negativ perfektionism är mer benägna att utveckla psykisk ohälsa, såsom skoltrötthet.
I min studie var effekterna av negativ perfektionism på skolprestationer svaga, vilket
innebär ett svagt samband. Detta är viktigt att ta i beaktande eftersom det innebär att
det också finns personer med negativ perfektionism som inte alls presterar dåligt i
skolan. Detta är också i linje med tidigare forskning (till exempel Bong et.al., 2014;
Damian et.al., 2017) där negativ perfektionism inte hade någon signifikant negativ
effekt på prestationerna. Med detta i åtanke bör det inflikas att goda skolprestationer
inte berättar hela sanningen. Att vara för upptagen med att sträva efter framgång och
goda (eller snarare, perfekta) prestationer gör en mer benägen för psykisk ohälsa. Den
psykiska ohälsan kan infinna sig trots anpassningsbara motivationsstrategier, ett
värdesättande av skolan, hängivenhet och goda skolprestationer (Tuominen-Soini &
Salmela-Aro, 2014). Parhiala med flera (2018) finner dessa elevers skoltrötthet som
särskilt problematisk, eftersom det finns en risk att den inte upptäcks då prestationerna
hålls på en hög nivå. Det kan väl tänkas att många elever med perfektionism hittas i
denna riskgrupp och det är särskilt viktigt att vara uppmärksam på deras mående.
Nivån på prestationer ska inte få vara den enda indikatorn på hur elever har det. Det
vill jag återigen understryka i och med att prestationerna får en stor roll i denna
avhandling.
Utmattning kan med andra ord förekomma också hos hängivna och motiverade elever
(Tuominen-Soini et.al., 2008). Många av de elever som i min studie uppvisade negativ
perfektionism kan tänkas passa in på beskrivningen: hängivna och motiverade. Dessa
kunde ingå i den grupp av studerande som Tuominen-Soini med flera (2008) kallar för
framgångsinriktade. Typiska egenskaper för studerandegruppen är en hög strävan och
vilja att prestera, samt också ett värdesättande av att lära sig och förstå nytt innehåll.
Samma studerande är också mer benägna till psykiskt illamående i form av till exempel
emotionell utmattning, stress över utbildningsmålsättningar, känslor av otillräcklighet
35

och depression. De negativa följderna kunde delvis bero på de orealistiska
målsättningarna som präglar negativ perfektionism (se till exempel Hewitt & Flett,
1991). Om en elev jobbar hårt och målmedvetet, men aldrig får utdelning för arbetet,
kan detta lätt orsaka både stress och utmattning.
Enligt föreliggande studies resultat finns det ett indirekt samband mellan
perfektionism och skolprestationer i matematik. Ett motsvarande samband kunde inte
konstateras gällande prestationerna i modersmål. Det är svårt att med stöd av tidigare
forskning uttala sig om varför det råder en sådan skillnad mellan dessa två läroämnen.
I den aktuella litteraturen (se kapitel 2) mäts skolprestationerna främst i form av
medelvitsord och av de studierna framkommer inte vilken påverkan perfektionismen
eller skoltröttheten har på vitsord i enskilda läroämnen.
Matematik anses i allmänhet vara ett viktigt skolämne och på grund av ämnets karaktär
så sker en ständig påbyggnad av kunskap. För att till exempel klara av
matematikinnehållet i årskurs nio, bör du behärska det som lärdes ut på årskurs sju och
åtta. Enligt Läroplansgrunderna (2014) ska undervisningen i matematik bland annat
handleda eleven så att denne förstår vilken nytta matematiken har i det egna livet och
vidare i ett samhällsperspektiv. Målsättningarna är höga och det kan tänkas att detta
ämne därför upplevs kravfyllt. Man kunde göra ett antagande om att ambitiösa elever
sätter högre värdering vid de skolämnen som anses särskilt viktiga och att de därmed
också upplever mer krav relaterade till ämnena i fråga. För att med säkerhet kunna
uttala sig om detta samband borde ändå mer forskning kring ämnesvisa skillnader
utföras.
Eftersom skoltrötthet uppenbarligen kan ses som en delorsak till försämrade
skolprestationer borde det vara av all undervisningspersonals intresse att veta hur man
kan stöda en elev med skoltrötthet. För att kunna ge ändamålsenligt stöd, är det är
viktigt att kartlägga problematiken kring en elevs skoltrötthet och reda ut orsakerna till
det. Det är grundläggande att försöka bredda en utmattad elevs perspektiv och hjälpa
henne ur tankemönstret att skolprestationerna skulle definiera hela livet. Eleven bör få
bekräftat att prestationerna, eller också avsaknaden av dem, inte påverkar dennes
människovärde. Det är viktigt att eleven upplever meningsfullhet i saker utanför
skolan, till exempel i sociala relationer eller fritidsintressen (Talala, 2019). Detta kan
tänkas vara särskilt viktigt för högpresterande och engagerade elever som upplever

36

skoltrötthet. Om de utvecklat symtom på utmattning och ständigt är rädda för att
misslyckas, är det väsentligt att avdramatisera misslyckanden och att som lärare
utstråla en attityd om att misstag hör livet till. Skolmiljön får inte bli för
resultatorienterad och inte heller en ständigt pågående tävling mellan eleverna
(Salmela-Aro & Tuominen-Soini, 2013).

5.2 Metoddiskussion
För genomförandet av denna studie valdes en kvantitativ ansats. Centralt för
kvantitativ forskning är bland annat att man utgår från färdiga frågeställningar och
ställer hypoteser baserat på teorier eller tidigare forskning (Olsson & Sörensen, 2011).
Detta tillvägagångssätt har tillämpats i min studie i och med de forskningsfrågor och
hypoteser som präglat arbetet. I och med detta metodval har också studiens syfte
kunnat uppfyllas. I fortsatt forskning kunde man också använda sig av en kvalitativ
ansats för att få fram kompletterande och mer djupgående kunskap om ämnet (Olsson
& Sörensen, 2011).
För att svara på de två forskningsfrågorna valdes en strukturekvationsmodell som
analysmetod. Modellen lämpade sig väl för data i och med acceptabla värden för Chisquare (𝑥 2 ), Comparative fit index (CFI), Tucker-Lewis Index (TLI) och Root mean
square error of approximation (RMSEA).
Samtliga direkta effekter av perfektionism på skolprestationer var signifikanta.
Effekstyrkorna varierade från svaga till medelstarka i enlighet med tidigare forskning
på området. Gällande de indirekta effekterna av perfektionism kunde signifikanta
samband endast rapporteras med prestationerna i matematik, inte i modersmål. Fortsatt
forskning kunde med fördel undersöka de indirekta effekterna av perfektionism på
andra skolämnen. Det skulle vara intressant att se om det finns något mönster kring
vilka ämnen som påverkas av perfektionism och skoltrötthet.
Inom kvantitativ forskning är det vanligt med bortfall, det vill säga att delar av data
inte finns tillgängliga för analys (Hair et.al., 2010, s. 42; Baraldi & Enders, 2010). Så
var också fallet i min studie och detta bör beaktas i resultatet. För att ta reda på hurdant
bortfall det är frågan om, gjordes en bortfallsanalys i SPSS. Utifrån analysen kunde

37

det konstateras att bortfallet sannolikt var slumpmässigt (missing at random).
Maximum Likelihood Estimation har använts för att beakta bortfallet, vilket också är
rekommenderat enligt Baraldi och Enders (2010). Det bör understrykas att bortfallet
ändå kan ha haft en viss påverkan på resultatet. Till exempel kan det spekuleras kring
vem som lämnat vissa frågor obesvarade och varför. Den högsta bortfallsprocenten
kunde konstateras vid variabeln skoltrötthet. Därför är det inte heller någon omöjlighet
att resultatet på den andra forskningsfrågan skulle ha sett annorlunda ut om samtliga
respondenter hade besvarat frågorna.
För att undersöka variablerna perfektionism och skoltrötthet valdes mätinstrumenten
Short Almost Perfect Scale / SAPS (Rice, Richardson & Tueller, 2014) och School
Burnout Inventory / SBI (Salmela-Aro och Näätänen, 2005). Dessa utgår från särskilda
definitioner av de båda begreppen och sätter onekligen en prägel på resultatet. Enligt
SAPS består perfektionism av både positiva och negativa aspekter. Skoltrötthet enligt
SBI ses som en konstruktion bestående av tre delområden – utmattning, cynism och
känsla av otillräcklighet (Salmela-Aro & Näätänen, 2005). Ett annat alternativ för
denna studie hade varit att undersöka de tre delområdena var för sig och få reda på
varderas koppling till perfektionism och skolprestationer. Med stöd av tidigare
forskning kring skoltrötthet (t.ex. Bask & Salmela-Aro, 2013; Cadime et.al., 2016) kan
man nämligen anta att delområdena i sig har olika effekter på skolprestationer. Enligt
Salmela-Aro med flera (2009a) kan skoltrötthet ändå bäst beskrivas som en
kombination av de tre nämnda delområdena och denna konstruktion var också mest
lämpad för data (se kapitel 3.7.2).
Värdet på Cronbach’s alfa har använts för att säkra mätinstrumentens validitet. För
mätinstrumentet för perfektionism var Cronbach’s alfa-värdet 0,878, vilket anger en
god reliabilitet. Motsvarande värde för skoltrötthet var ännu högre (0,904) vilket
innebär att mätinstrumentet är mycket reliabelt. Det finns alltså ingen anledning till att
tro att en mätning med dessa mätinstrument skulle vara inkonsekvent.
Studien har utförts med de centrala etiska aspekterna i beaktande. Samtliga deltagare
har fått information om forskningens syfte och de har själva fått bestämma över sin
medverkan. Deltagarna har försäkrats största möjliga konfidentialitet och data som
blivit insamlat kommer inte att användas för andra syften än för den aktuella
forskningen.
38

5.3 Slutsatser och förslag till fortsatt forskning
Denna studie är enligt min kännedom den första som undersökt hur skoltrötthet kan
förklara förhållandet mellan ungas perfektionism och skolprestationer. Detta innebär
dels att studien fyller en viktig forskningslucka, dels att fler studier med liknande syfte
behövs för att ytterligare kunna klargöra sambandet. Motsvarande studier kunde med
fördel också göras bland yngre elever, för att utreda om det finns åldersmässiga
skillnader i dessa samband.
För att fördjupa kunskapen kring detta angelägna tema kunde fortsatt forskning också
beakta könsskillnader. Det vore till exempel intressant att forska i eventuella skillnader
mellan flickor och pojkar vad beträffar positiv och negativ perfektionism. Skoltrötthet
har konstaterats vara vanligare hos flickor (Salmela-Aro et.al., 2008; Undervisningsoch kulturministeriet, 2017), medan till exempel delområdet cynism är mer
förekommande hos pojkar (Salmela-Aro et.al., 2008). Det vore därför intressant att se
om stigarna från perfektionism via skoltrötthet till skolprestationer, skulle se olika ut
för de olika könen.
Denna studie bidrar med ytterligare ett bevis på att perfektionism kan ha både positiva
och negativa effekter på skolprestationer. Analysen visar också att elever som har
positiv perfektionism är mindre benägna att utveckla skoltrötthet, vilket också är
positivt med tanke på deras prestationer. Samtidigt vet vi att elever med negativ
perfektionism är mer benägna att utveckla skoltrötthet, vilket påverkar deras
prestationer negativt.
Med denna avhandling hoppas jag kunna förmedla ett budskap till alla lärare,
beslutsfattare och föräldrar med skolbarn. Det är viktigt att stöda eleverna i att förvalta
sina goda egenskaper och inspirera dem till att vilja utvecklas och lära sig mer.
Samtidigt bör man vara mån om att undvika ett alltför resultatorienterat
inlärningsklimat. Det är också viktigt att eleverna vet vem de kan vända sig till om
skolvardagen känns för kravfylld. Eftersom vi vet att problematik som till exempel
skoltrötthet kan ha långsiktiga negativa följder (Salmela-Aro & Tuominen-Soini,
2013), bör detta tas på allvar.

39

Litteraturförteckning
Accordino, D., Accordino, M. & Slaney, R. (2000). An investigation of perfectionism,
mental health, achievement and achievement motivation in adolescents.
Psychology

in

the

Schools,

37(6),

535–545.

doi:10.1002/1520-

6807(200011)37:6<535::AID-PITS6>3.0.CO;2-O
Akar, H., Dogan, Y. B. & Üstüner, M. (2018). The Relationships between Positive and
Negative Perfectionisms, Self-Handicapping, Self-Efficacy and Academic
Achievement. European Journal of Contemporary Education, 7(1), 7.
Baraldi, A. N. & Enders, C. K. (2010). An introduction to modern missing data
analyses. Journal

of

School

Psychology,

48(1),

5–37.

doi:10.1016/j.jsp.2009.10.001
Bong, M., Hwang, A., Noh A. & Kim, S. (2014). Perfectionism and Motivation of
Adolescents in Academic Contexts. Journal of Educational Psychology, 106(3),
711–729. doi:10.1037/a0035836
Brown, T. A. (2015). Confirmatory factor analysis for applied research (2 uppl.). New
York: The Guilford Press.
Cadime, I., Pinto, A. M., Lima, S., Rego, S., Pereira, J. & Ribeiro, I. (2016). Wellbeing and academic achievement in secondary school pupils: The unique
effects of burnout and engagement. Journal of Adolescence, 53, 169–179. doi:
10.1016/j.adolescence.2016.10.003
Damian, L., Stoeber, J., Negru-Subtirica, O. & Băban, A. (2017). On the
development of perfectionism: The longitudinal role of academic achievement
and academic efficacy. Journal of Personality, 85(4), 565–577.
doi:10.1111/jopy.12261
Damian, L., Stoeber, J., Negru, O. & Băban, A. (2014). Perfectionism and
achievement goal orientations in adolescent school students. Psychology in the
Schools, 51(9), 960–971. doi:10.1002/pits.21794
Damian, L., Stoeber, J., Negru, O. & Băban, A. (2013). On the development of
perfectionism in adolescence: Perceived parental expectations predict
40

longitudinal increases in socially prescribed perfectionism. Personality and
Individual Differences, 55, 688–693. doi:10.1016/j.paid.2013.05.021
Dunkley, D. M., Blankstein, K. R. & Berg, J. (2012). Perfectionism Dimensions and
the Five‐factor Model of Personality. European Journal of Personality, 26(3),
233–244. doi:10.1002/per.829
Einstein, D. A., Lovibond, P. F. & Gaston, J. E. (2000). Relationship between
Perfectionism and Emotional Symptoms in an Adolescent Sample. Australian
Journal of Psychology, 52(2), 89–93. doi:10.1080/00049530008255373
Eliasson, A. (2018). Kvantitativ metod från början (Uppl. 4:1.). Lund:
Studentlitteratur.
Freudenberger, H. J. (1974). Staff burn-out. Journal of Social Issues, 30,
159–165. doi:10.1111/j.1540-4560.1974.tb00706.x
Frisk, Emil. 2018. Statistisk ordbok. Hämtat från
https://www.statistiskordbok.se/ord/korrelation/ den 22.07.2020
Frost, R. O., Heimberg, R. G., Holt, C. S., Mattia, J. I., & Neubauer, A. L. (1993). A
comparison of two measures of perfectionism. Personality and Individual
Differences, 14, 119–126. doi:10.1016/0191-8869(93)90181-2
Frost, R., Marten, P., Lahart, C. & Rosenblate, R. (1990). The Dimensions of
Perfectionism.

Cognitive

Therapy

and

Research,

14(5),

449–468.

doi:10.1007/BF01172967
Garratt-Reed, D., Howell, J., Hayes, L. & Boyes, M. (2018). Is perfectionism
associated with academic burnout through repetitive negative thinking? PeerJ,
6(6). doi:10.7717/peerj.5004
Gaudreau, P. (2012). A methodological note on the interactive and main effects of
dualistic personality dimensions: An example using the 2 × 2 model of
perfectionism. Personality and Individual Differences, 52(1), 26–31.
doi:10.1016/j.paid.2011.08.022
Gilman, R., Ashby, J. S., Sverko, D., Florell, D. & Varjas, K. (2005). The relationship
between perfectionism and multidimensional life satisfaction among Croatian
41

and American youth. Personality and Individual Differences, 39(1), 155–166.
doi:10.1016/j.paid.2004.12.014
Hair, J. J., Black, W. C., Babin, B., & Anderson, R., (2010). Multivariate Data
Analysis: A Global Perspective. United States of America: Pearson Prentice
Hall.
Hewitt, P. & Flett, G. (1991). Perfectionism in the Self and Social Contexts:
Conceptualization, Assessment, and Association With Psychopathology.
Journal

of

Personality

and

Social

Psychology,

60(3),

456–470.

doi:10.1037/0022-3514.60.3.456
Institutet för hälsa och välfärd. (2020). Resultat, år 2017 och 2019 – Indikatorn:
Skoltrötthet, %. Hämtad 12.03.2020 från
https://sampo.thl.fi/pivot/prod/sv/ktk/ktk1/summary_perustulokset2?alue_0
=87869&mittarit_0=199594&mittarit_1=199900&mittarit_2=199256&vuosi_0
=v2017&kouluaste_0=161293#
Johansson, M.-G. (2005). LS. Handledning. Klassdiagnoser i läsning och skrivning
för högstadiet och gymnasiet. Stockholm, Sweden: Psykologiförlaget. M.-G.
Johansson & Psykologiförlaget AB.
Kiuru, N., Aunola, K., Nurmi, J., Leskinen, E. & Salmela-Aro, K. (2008). Peer
Group Influence and Selection in Adolescents' School Burnout: A Longitudinal
Study. Merrill-Palmer Quarterly, 54(1), 23–55. doi:10.1353/mpq.2008.0008
Kljajic, K., Gaudreau, P. & Franche, V. (2017). An investigation of the 2×2 model of
perfectionism with burnout, engagement, self-regulation, and academic
achievement. Learning

and

Individual

Differences,

57,

103–113.

doi:10.1016/j.lindif.2017.06.004
Lee, Y. J. & Anderman, E. M. (2020). Profiles of perfectionism and their relations to
educational outcomes in college students: The moderating role of achievement
goals. Learning

and

individual

differences,

77,

1–13.

doi:10.1016/j.lindif.2019.101813
Loscalzo, Y., Rice, S. P. M., Giannini, M. & Rice, K. G. (2019). Perfectionism and
Academic

Performance

in

Italian
42

College

Students. Journal

of

Psychoeducational

Assessment,

37(7),

911–919.

doi:10.1177/0734282918800748
Luo, Y., Wang, Z., Zhang, H., Chen, A. & Quan, S. (2016). The effect of perfectionism
on school burnout among adolescence: The mediator of self-esteem and coping
style. Personality

and

Individual

Differences,

88,

202–208.

doi:10.1016/j.paid.2015.08.056
Madigan, D.J. & Curran, T. (2020). Does Burnout Affect Academic Achievement? A
Meta-Analysis of over 100,000 Students. Educational Psychology Review. doi:
10.1007/s10648-020-09533-1
Malivoire, B. L., Kuo, J. R. & Antony, M. M. (2019). An examination of emotion
dysregulation in maladaptive perfectionism. Clinical psychology review, 71, 39–
50. doi:10.1016/j.cpr.2019.04.006
Marsh, H.W., Hau, K-T. & Wen, Z. (2004). In search of golden rules: comment on
hypothesis-testing approaches to setting cutoﬀ values for ﬁt indexes and dangers
in overgeneralizing Hu and Bentler’s (1999) ﬁndings. Struct. Equ. Modeling, 11,
320–341. doi:10.1207/s15328007sem1103_2
May, R. W., Bauer, K. N. & Fincham, F. D. (2015). School burnout: Diminished
academic and cognitive performance. Learning and Individual Differences, 42,
pp. 126–131. doi:10.1016/j.lindif.2015.07.015
Nounopoulos, A., Ashby, J. & Gilman, R. (2006). Coping resources, perfectionism,
and academic performance among adolescents. Psychology in the Schools,
43(5), 613–622. doi: 10.1002/pits.20167
OECD. (2018). PISA – Programme for International Student Assesment. Hämtad
27.07.2020 från https://www.oecd.org/pisa/
Olsson, H. & Sörensen, S. (2011). Forskningsprocessen: Kvalitativa och kvantitativa
perpektiv. Stockholm: Liber AB.
Opetus- ja kulttuuriministeriö. (2017). Lukioselvitys: Lukiokoulutusta arvostetaan,
haasteina

tulevaisuuden

osaamistarpeet.

Hämtad

08.04.2020

från

https://minedu.fi/artikkeli/-/asset_publisher/lukioselvitys-lukiokoulutustaarvostetaan-haasteina-tulevaisuuden-osaamistarpeet
43

Parhiala, P., Torppa, M., Vasalampi, K., Eklund, K., Poikkeus, A. & Aro, T. (2018).
Profiles of school motivation and emotional well-being among adolescents:
Associations with math and reading performance. Learning and Individual
Differences, 61, 196–204. doi:10.1016/j.lindif.2017.12.003
Park, Y., Heo, C., Kim, J., Rice, K. & Kim, Y. (2020). How does perfectionism affect
academic achievement? Examining the mediating role of accurate selfassessment. International

Journal

of

Psychology

145(4),

410–429.

doi:10.1002/ijop.12659
Patel, R., & Davidson, B. (2011). Forskningsmetodikens grunder: Att planera,
genomföra och rapportera en undersökning. Lund: Studentlitteratur.
Rice, K. G., Richardson, C. M. E. & Tueller, S. (2014). The Short Form of the
Revised Almost Perfect Scale. Journal of Personality Assessment, 96(3), 368–
379. doi:10.1080/00223891.2013.838172
Räsänen, P., Linnanmäki, K., Korhonen, J., Kronberg, N. & Uppgård, A. (2013). KTLT
Mathematical

Achievement

Test-Finnish-Swedish

Version

[Online

Measurement]. Jyväskylä: Niilo Mäki Institute.
Salmela-Aro, K., Kiuru, N., Leskinen, E. & Nurmi, J-E. (2009a). School burnout
inventory (SBI) reliability and validity. European Journal of Psychological
Assessment, 25(1), 48–57.
Salmela-Aro, K., Kiuru, N., Pietikäinen, M. & Jokela, J. (2008). Does School Matter?
The Role of School Context in Adolescents’ School-Related Burnout. European
Psychologist, 13(1), 12–23. doi:10.1027/1016-9040.13.1.12
Salmela-Aro, K. & Näätänen, P. (2005). Nuorten koulu-uupumusmittari BBI-10.
Helsinki: Edita.
Salmela-Aro, K., Savolainen, H. & Holopainen, L. (2009b). Depressive symptoms and
school burnout during adolescence: Evidence from two cross-lagged
longitudinal studies. Journal of youth and adolescence, 38(10), 1316–1327.
doi:10.1007/s10964-008-9334-3

44

Salmela-Aro, K. & Tuominen-Soini, H. (2013). Koulu-uupumuksesta innostukseen? I
J. Reivinen & L. Vähäkylä (Red.), Ketä kiinnostaa? Lasten ja nuorten
hyvinvointi ja syrjäytyminen (242–254). Helsinki: Gaudeamus.
Schaufeli, W., Martinez, I., Pinto, A., Salanova, M. & Bakker, A. (2002). Burnout and
engagement in university students - A cross-national study. Journal Of CrossCultural Psychology, 33(5), 464–481. doi:10.1177/0022022102033005003
Shih, S. (2017). Factors related to Taiwanese adolescents' academic procrastination,
time management, and perfectionism. The Journal of Educational Research,
110(4), 415–424. doi:10.1080/00220671.2015.1108278
Shih, S. (2012). An Examination of Academic Burnout Versus Work Engagement
Among Taiwanese Adolescents. The Journal of Educational Research, 105(4),
286–298. doi:10.1080/00220671.2011.629695
Smith, M. M., Saklofske, D. H. & Nordstokke, D. W. (2014). The link between
neuroticism and perfectionistic concerns: The mediating effect of trait emotional
intelligence. Personality

and

Individual

Differences,

61–62,

97–100.

doi:10.1016/j.paid.2013.12.013
Steinberg, L. (2008). Adolescence (8th ed.). New York: McGraw-Hill.
Stoeber, J. (2012). Perfectionism and performance.

In: Murphy, Shane M., ed.

Oxford Handbook of Sport and Performance Psychology. Oxford University
Press, New York, pp. 294-306. ISBN 978-0-19-973176-3.
Stoeber, J., Edbrooke-Childs, J. H. & Damian, L. E. (2018). Perfectionism. In R. J. R.
Levesque (Ed.), Encyclopedia of adolescence (2nd ed., Vol 4, s. 2732-2739).
New York: Springer.
Stoeber, J., Haskew, A. E. & Scott, C. (2015). Perfectionism and exam performance:
The mediating effect of task-approach goals. Personality and Individual
Differences, 74(C), 171–176. doi:10.1016/j.paid.2014.10.016
Stoeber, Joachim (2012) Perfectionism and performance. In: Murphy, Shane M., ed.
Oxford Handbook of Sport and Performance Psychology. Oxford University
Press, New York, 294–306. ISBN 978-0-19-973176-3.

45

Stoeber, J., & Otto, K. (2006). Positive Conceptions of Perfectionism: Approaches,
Evidence, Challenges. Personality and Social Psychology Review, 10(4), 295–
319.
Stumpf, H. & Parker, W. D. (2000). A hierarchical structural analysis of perfectionism
and its relation to other personality characteristics. Personality and Individual
Differences, 28, 837–852.
Tavakol, M., & Dennick, R. (2011). Making sense of Cronbach’s alpha. International
Journal of Medical Education, 2, 53–55.
Talala, M. (2019). Psyykkisesti oireileva oppilas. Jyväskylä: PS-kustannus.
Terry-Short, L., Owens, R., Slade, P. & Dewey, M. (1995). Positive and negative
perfectionism. Personality and individual differences, 18(5), 663–668.
doi:10.1016/0191-8869(94)00192-u
Ullman, J. B. (2006). Structural Equation Modeling: Reviewing the Basics and
Moving

Forward. Journal

of

Personality

Assessment,

87(1),

35–50.

doi:10.1207/s15327752jpa8701_03
Utbildningsstyrelsen (2014) Grunderna för läroplanen för den grundläggande
utbildningen

2014.

Hämtad

15.07.2020

från

http://www.oph.fi/lp2016/grunderna_for_laroplanen
Wang, J. & Wang, X. (2012). Structural equation modeling: Applications using
Mplus. Chichester, West Sussex: Wiley.
Widlund, A., Tuominen, H. & Korhonen, J. (2018). Academic Well-Being,
Mathematics Performance, and Educational Aspirations in Lower Secondary
Education: Changes Within a School Year. Frontiers in Psychology, 297(9), 1–
20. doi: 10.3389/fpsyg.2018.00297
Yurtseven, N. & Akpur, U. (2018). Perfectionism, Anxiety and Procrastination as
Predictors of EFL Academic Achievement: A Mixed Methods Study. NovitasROYAL (Research on Youth and Language), 12(2), 96–115.
Zhang, Y., Gan, Y. & Cham, H. (2007). Perfectionism, academic burnout and
engagement among Chinese college students: A structural equation modeling
46

analysis. Personality

and

Individual

Differences,

43(6),

1529–1540.

doi:10.1016/j.paid.2007.04.010
Zheng, L. R., Atherton, O. E., Trzesniewski, K. & Robins, R. W. (2020). Are selfesteem and academic achievement reciprocally related? Findings from a
longitudinal study of Mexican-origin youth. Journal of personality, 1–17
doi:10.1111/jopy.12550

47

Bilaga 1. Enkät för bedömning av perfektionism (SAPS)
Påståendena besvaras på skalan 1–7, där 1 motsvarar ”helt av annan åsikt” och 7
motsvarar ”helt av samma åsikt”.

1. Jag har höga förväntningar på mig själv
2. Trots att jag gör mitt bästa, tycks det aldrig vara tillräckligt
3. Jag ställer väldigt höga krav på mig själv
4. Jag känner mig ofta besviken efter att jag utfört en uppgift, eftersom det känns
som om jag kunde ha gjort det bättre
5. Jag har en stark vilja att alltid uppnå perfektion
6. Mina prestationer når sällan upp till mina förväntningar
7. Jag förväntar mig det bästa av mig själv
8. Jag är väldigt sällan nöjd över mina prestationer

Bilaga 2. Enkät för bedömning av skoltrötthet (SBI)
Påståendena besvaras på skalan 1–6, där 1 motsvarar ”helt av annan åsikt” och 6
motsvarar ”helt av samma åsikt”.

1. Det känns som jag drunknar i skolarbete
2. Jag är inte intresserad av mina studier och tänker ofta på att sluta studera
3. Jag har ofta känslor av otillräcklighet i mina studier
4. Jag sover ofta dåligt på grund av saker som har med mina studier att göra
5. Jag känner att jag håller på att förlora mitt intresse för mina studier
6. Jag ställer ofta frågan om det är någon mening med mina studier
7. Jag bekymrar mig mycket över mina studier även under fritiden
8. Förr fick jag mycket mera gjort vad gäller mina studier
9. Skolstressen orsakar problem i mina närmaste människorelationer

