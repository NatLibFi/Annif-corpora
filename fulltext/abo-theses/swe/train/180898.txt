Stamningens inverkan på finlandssvenska
ungdomars aktivitet, delaktighet och livskvalitet

Yvonne Backlund, 40927
Handledare: Viveka Lyberg-Åhlander
Fakulteten för humaniora, psykologi och teologi
Utbildningslinjen för logopedi
Åbo Akademi
2021

ÅBO AKADEMI –
FAKULTETEN FÖR HUMANIORA, PSYKOLOGI OCH TEOLOGI
Sammanfattning av avhandling pro gradu
Ämne: Logopedi
Författare: Yvonne Backlund
Arbetets titel: Stamningens inverkan på finlandssvenska ungdomars aktivitet, delaktighet
och livskvalitet
Handledare: Viveka Lyberg Åhlander
Sammanfattning:
Stamning är ett komplext fenomen som består av många komponenter, både fysiskt
observerbara symtom och känslor, attityder och beteendereaktioner relaterade till
stamning. Det är därför av betydelse att studera alla komponenter och stamningen som en
helhet. Tidigare studier har visat att stamning påverkar vuxna negativt gällande aktivitet,
delaktighet och livskvalitet. Att studera de biologiska såväl som de psykologiska och
sociala effekterna som stamning har på barn och ungdomar är viktigt, eftersom det i
dagens läge inte finns tillräckligt med forskning som fullständigt förklarar de negativa
effekterna stamning kan ha på de åldersgrupperna. Det saknas också forskning där man
jämfört upplevelser och attityder hos personer som stammar med upplevelser och attityder
hos de som inte stammar.
Syftet med avhandlingen var att ta reda på hur finlandssvenska ungdomar som stammar
upplever att deras stamning påverkar deras aktivitet och delaktighet, och hur stamningen
påverkar deras livskvalitet. Syftet med avhandlingen var också att jämföra ungdomar som
stammar med jämnåriga ungdomar med typiskt talflyt. Slutligen var syftet att jämföra
resultaten med de internationella data som finns att tillgå.
Undersökningen utfördes som enkätstudie där OASES-T och en parallellenkät till
OASES-T användes som undersökningsverktyg. Deltagarna i studien var dels 15
finlandssvenska ungdomar i åldern 14–17 med stamning, dels 95 finlandssvenska
ungdomar i åldern 13–17 med typiskt talflyt.
Resultaten visade att ungdomarna som stammar visade större påverkan på livskvaliteten
jämfört med de jämnåriga ungdomarna med typiskt talflyt. Ungdomarna som stammar
rapporterade nedsatt självkännedom och kunskap om sin talförmåga; fler negativa
affektiva, beteende- och kognitiva reaktioner på sitt tal; större inverkan från miljön på
deras tal och sämre livskvalitet jämfört med ungdomar som inte stammar. De här
skillnaderna var statistiskt signifikanta. Ungdomarna med typiskt talflyt rapporterade trots
det också en påverkan på sitt tal. Resultaten visade också att det inte fanns statistiskt
signifikanta skillnader mellan svenska och finlandssvenska ungdomar som stammar eller
amerikanska och finlandssvenska ungdomar som stammar sett till aktivitet, delaktighet
och livskvalitet.
Nyckelord: aktivitet, delaktighet, livskvalitet, OASES, OASES-T, ungdomar, stamning,
talflytstörning
Datum: 11.03.2021
Sidantal: 28 + 8

Förord

Jag vill tacka alla deltagare som tog sig tid att besvara enkäterna och till alla
som hjälpt mig att distribuera enkäterna. Jag vill även ge ett varmt tack till min
handledare Viveka Lyberg Åhlander som gett mig värdefulla tips och
synpunkter, samt hjälpt mig med diverse problem under avhandlingsprocessen.
Ett stort tack vill jag också rikta till Ineke Samson som på olika sätt bidragit
med sin expertis inom ämnet och värdefulla åsikter.

Innehållsförteckning
1 Introduktion ........................................................................................................................ 1
1.1

Stamning ................................................................................................................. 1

1.1.1 Stamningens incidens och prevalens ..................................................................... 2
1.1.2 Förklaringsmodeller och teorier om stamning ...................................................... 3
1.2 Stamning och ICF ........................................................................................................ 4
1.3 Stamningens psykosociala effekter och påverkan på livskvaliteten ............................ 5
1.3 OASES ......................................................................................................................... 7
1.4 Ungdomars attityder till och upplevelser av tal och kommunikation .......................... 7
2 Syfte .................................................................................................................................... 9
3 Metod .................................................................................................................................. 9
3.1 Datainsamlingen ........................................................................................................ 10
3.2 Frågeformulären ......................................................................................................... 10
3.2.1 OASES-T-S ......................................................................................................... 11
3.2.2 Parallellenkäten ................................................................................................... 11
3.3 Bearbetning av data och statistisk analys .................................................................. 13
4 Resultat ............................................................................................................................. 14
4.1 Resultaten i jämförelse med internationella data ....................................................... 19
5 Diskussion ........................................................................................................................ 20
5.1 Stamningens påverkan på ungdomars liv .................................................................. 20
5.2 Resultaten i relation till internationella resultat ......................................................... 24
5.3 Avhandlingens styrkor och begränsningar ................................................................ 25
5.4 Implementering av resultaten i klinisk verksamhet ................................................... 27
5.5 Slutsats och förslag till fortsatt forskning .................................................................. 28
Referenser
Bilaga A
Bilaga B

Yvonne Backlund

1

1 Introduktion
Stamning är en störning i talets flyt, som i svåra fall kan vara invalidiserande för personen som
stammar (Grönroos, 1995). Trots att man studerat stamning i många år finns det fortfarande
ingen klar uppfattning om vad som orsakar utvecklingsrelaterad stamning, och det finns ingen
botande behandling för kronisk stamning (Guitar, 2014; Ward, 2006). Att definiera stamning
klart har varit en utmaning, och både forskare och terapeuter har i viss utsträckning fortfarande
delade uppfattningar om stamningens orsaker och natur (Ramberg & Samuelsson, 2008). Det
här kan tänkas bero på att stamning i olika utsträckning innefattar inte bara talmotorik och språk
utan även psykologiska och miljömässiga faktorer (Coleman & Yaruss, 2014; Ward, 2006;
Yaruss & Quesal, 2004; Yaruss, 2007).
För att förstå stamning kan man belysa skillnaden mellan typiskt icke-flyt och
stamning. Ingen människa har ett fullständigt flytande tal och graden av talflyt varierar från en
person till en annan och från situation till situation (Ward, 2006). Typiskt icke-flyt kan handla
om tvekan, frasomformuleringar, ordupprepningar eller interjektioner såsom ”eh” och ”öhm”.
Det som skiljer normalt icke-flyt från stamning är främst icke-flytets grad av påverkan (Guitar,
2014; Ward, 2006). För att ett tal ska klassas som flytande kräver det att talaren kan upprätthålla
en mängd element i talflödet. Enkelt beskrivet är flytande tal, tal som flyter på utan ansträngning
(Guitar, 2014).

1.1 Stamning
Stamning beskrivs i ICD-10 som: ”/…/ en störning i talets flyt som karaktäriseras av
återkommande repetitioner eller förlängningar av ljud, stavelser eller ord, eller av
återkommande uppehåll eller pauser som avbryter den rytmiska talströmmen. Problemet bör
klassificeras som en störning bara när påverkansgraden påverkar talfärdigheten”
(Socialstyrelsen, 2020).
I The Diagnostic and Statistical Manual of Mental Disorders (DSM) beskrivs
stamning som: ”störningar av det normala talflödet eller talets tidsmönster (inadekvat för
åldern). Störningen av talflödet försvårar påtagligt skolarbete, yrkesarbete och social
kommunikation” (American Psychiatric Association, 2013).
Stamning kan delas in i tre komponenter: 1. Primär stamning eller manifesta
symtom, 2. Sekundär stamning och känslor och 3. Attityder eller associerade symtom. De
primära eller manifesta symtomen är de hörbara och observerbara delarna av talet, med

Yvonne Backlund

2

störningar i talets flyt såsom upprepningar av ord, stavelser eller ljud, blockeringar och
förlängningar. Den sekundära stamningen uppstår när personen som stammar medvetet
försöker undvika att stamma. Det kan handla om att omformulera sig, nicka med huvudet,
plötsligt förlora ögonkontakt, blinka snabbt eller att lägga till ord till exempel ”eh”, ”ja”, ”du
vet” (Guitar, 2014; Ward, 2006). Associerade symtom är de ofta dolda kognitiva, sociala och
emotionella reaktionerna som bland annat skam, undvikandebeteenden, ängslan och påverkan
på självkänslan som hör till stamningen för många personer (Guitar, 2014; Manning & Gayle
Beck, 2013). Mängden manifesta symtom står inte alltid i proportion till de associerade
symtomen, och de associerade symtomen är i många fall individuella och baserade på
erfarenheter av de manifesta symtomen (Manning & Gayle Beck, 2013), vilket gör stamningen
till en mycket individuell problematik.
1.1.1 Stamningens incidens och prevalens
Stamning förekommer i alla delar av världen och är oberoende kultur, ras, yrke, intelligens och
inkomst. Stamningen påverkar personer i alla åldrar och debuterar oftast i barndomen (Guitar,
2014; Yairi & Ambrose, 2013). Den största risken för att utveckla stamning sträcker sig till 5
års ålder (Yairi & Ambrose, 2013). Enligt Guitars (2014) översikt är incidensen för stamning 5
procent. Incidensen varierar emellertid mellan olika studier beroende på den metod som använts
och den population som undersökts.
Uppdaterad, specifik prevalens för stamning för en specifik åldersgrupp är svårare
att komma över. I likhet med incidensen skiljer sig prevalensen beroende på metod i
undersökningen och population som blivit undersökt. För barn under skolåldern är prevalensen
för stamning 2,4 procent enligt Guitars (2014) översikt. Vad gäller barn i skolåldern verkar den
övergripande prevalensen vara ca 1 procent, baserat på flera översikter som presenteras av
Guitar (2014). Säker prevalens för stamning bland vuxna är däremot svårare att hitta, men
prevalensen för stamning antas vara lägre efter puberteten och det skulle i sådana fall betyda att
prevalensen för stamning hos vuxna är under 1 procent (Guitar, 2014; Yairi & Ambrose, 2013).
Prevalensen för vuxna och ungdomar har uppskattats till 0,72 % av Craig m.fl. (2002).
Könsfördelningen för stamning är hos små barn 1,5:1 (Reilly et al., 2013; Yairi & Ambrose,
2013) men bland äldre barn och vuxna är det vanligare att pojkar/män stammar, med
fördelningen 4,5–5:1 (Craig et al., 2002).

3

Yvonne Backlund

1.1.2 Förklaringsmodeller och teorier om stamning
Talflytstörningar eller stamning är inte lätt att förklara och trots att ämnet studerats i många år
finns det ännu inte en klar enhetlig beskrivning eller förklaring till uppkomst eller orsak
(Ramberg & Samuelsson, 2008). Det finns däremot en del teorier eller perspektiv om hur
stamning uppkommer och vad som orsakar störningar i talflytet.
Det finns några teoretiska perspektiv som strävar efter att förklara de
grundläggande faktorerna vid uppkomsten eller förekomsten av stamning. De här perspektiven
fokuserar på dysfunktioner i kortikala och subkortikala mekanismer som står för planeringen
och utförandet av språk och tal, såväl som neuromuskulära dysfunktioner som kan förklara
muskelspänning och tremor (Smith, A. & Weber, 2017). De teoretiska perspektiven kan delas
in i 1. som en avvikelse i hur hjärnan är organiserad för språk och tal; 2. som en avvikelse i hur
talrörelserna är timade; 3. som en följd av brister i de inre modellerna som kontrollerar
språkproduktionen; 4. som en störning i produktionen av talat språk; och 5. som ett resultat från
fysisk tremor i talmuskulaturen (Guitar, 2014).
Det finns också teorier gällande utvecklingsrelaterade och miljömässiga faktorer,
som strävar efter att förklara uppkomsten av stamning. De kan delas in i 1. den diagnosogena
teorin (eng. the diagnosogenic theory) som fokuserar på lyssnarens respons till barnets ickeflyt i talet; 2. teorin om förutseende kamp (eng. the anticipatory struggle theory) som menar att
ett barn utvecklar stamning till följd av en negativ förväntan av tal, efter att barnet varit med
om frustrerande eller pinsamma talstituationer; och 3. teorin om krav och kapacitet (eng.
demands and capacities theory) som bygger på att stamning uppkommer när barnets kapacitet
för snabbt, flytande tal inte möter kraven på tal som finns inom barnet själv eller i omgivningen
(Guitar, 2014).
Förklaringsmodellen

de

flesta

använder

idag

är

en

multifaktoriell

förklaringsmodell, där man utgår från att stamningen orsakas av en kombination av olika
faktorer (Ward, 2006). Faktorerna man syftar på hittas både inom talsensomotoriska system så
väl som nervsystemet och antas bidra till uppkomsten så väl som utvecklingen och ihålligheten
av stamning (Smith & Weber, 2017). Man har inte hittat ett enskilt samband mellan någon
specifik faktor och uppkomsten av stamning, men det verkar finnas ett antal faktorer som kan
antas vara riskfaktorer för utvecklande av stamning (Ward, 2006). Ärftligheten räknas idag som
ostridig faktor för bestående stamning (Yairi & Ambrose, 2013). Andra riskfaktorer är kön, där
manligt kön innebär en förhöjd risk (Reilly et al., 2013) och tidsperioden som barnet stammat,

Yvonne Backlund

4

där stamning i över 6 månader innebär förhöjd risk för ihållande stamning (Yairi, Ambrose,
Paden, & Throneburg, 1996).

1.2 Stamning och ICF
Världshälsoorganisationen, WHO, har skapat ett multidimensionellt klassifikationsschema för
att förklara hälsostatus och upplevelsen av funktionshinder: Internationell klassifikation av
funktionshinder, funktionstillstånd och hälsa, ICF (eng. International Classification of
Functioning, Disability and Health) (World Health Organization, 2001). Tanken är att
klassifikationsmodellen kan användas som utgångspunkt för att beskriva hur en specifik
sjukdom eller skada påverkar en persons funktionstillstånd. Med modellen vill man kunna
beskriva de omgivningsfaktorer som underlättar eller försvårar en persons funktionstillstånd
och vilket funktionstillstånd en person har i vardagen (Socialstyrelsen, 2019). ICF-schemat
består av två delar med två komponenter vardera: 1. Funktionstillstånd och funktionshinder,
vilket omfattar komponenterna A. Kroppsfunktioner och kroppsstrukturer och B. Aktiviteter
och delaktighet och del 2. Kontextuella faktorer som omfattar komponenterna A.
Omgivningsfaktorer och B. Personfaktorer (icke-klassificerade) (Socialstyrelsen, 2019).
För att understöda och öka forskning och bredbaserade behandlingsalternativ
inom stamning anpassade Yaruss och Quesal (2004) ICF-ramverket till stamning. Eftersom ICF
inte endast fokuserar på funktionshinder utan också funktionstillstånd, finns det möjlighet att
beskriva både stamning och talflyt, liksom även andra både negativa och positiva aspekter
utifrån talarens egen upplevelse. Störningar i talets flyt är endast en liten del av stamningen som
fenomen och av talarens upplevelse av sin stamning och därför passar ICF-ramverket för att
beskriva stamning (Yaruss, 2007). Enligt Yaruss och Quesals (2004) anpassning till ICF
handlar det om: 1. den antagna underliggande orsaken till stamningen, 2. funktionshinder i fråga
om kroppsfunktioner, det vill säga de observerbara stamningsegenskaperna, 3. talarens
emotionella, beteendemässiga och kognitiva reaktioner på stamningen, 4. omgivningens
påverkan på stamningen, det vill säga svårigheten att tala i olika talsituationer och andras
reaktioner och slutligen 5. den genomgående påverkan som stamningen har på talarens liv, det
vill säga begränsningar i fråga om kommunikationsaktiviteter och inskränkningar på
delaktigheten i det dagliga livet (Yaruss & Quesal, 2004). Genom att beakta alla de olika
komponenterna av talflytstörningen är det möjligt att få en bättre och mera övergripande bild
även av talarens uppfattning om stamningen och de reaktioner den för med sig och inte bara av
stamningens observerbara egenskaper (Yaruss & Quesal, 2006; Yaruss, 2007).

5

Yvonne Backlund

1.3 Stamningens psykosociala effekter och påverkan på livskvaliteten
Social ångest, i vissa fall social fobi, är en av de mest studerade psykosociala effekterna av
stamning (Iverach & Rapee, 2014). Studier visar att vuxna som stammar upplever hög grad av
social ångest, jämfört med personer som inte stammar (Blumgart, Tran, & Craig, 2010; Iverach
et al., 2009). De studier inom stamning och social ångest som gjorts har främst fokuserat på
vuxna som stammar men en del studier har också fokuserat på barn och ungdomar. Utifrån de
studier av unga som finns att tillgå är det fortfarande oklart när ångesten får sin början och hur
den utvecklas i relation till stamningen (Smith, K. A., Iverach, O’Brian, Kefalianos, & Reilly,
2014). Man har ändå kommit fram till att stamning i barndomen har ett samband med förhöjd
förekomst av ångestsyndrom (Iverach et al., 2016), och att unga som stammar upplever negativa
psykosociala effekter till följd av sin stamning och har följaktligen en risk att utveckla social
ångest (Smith et al., 2014). Resultaten från studier där man studerat barn och ungas grad av
social ångest i samband med stamning är dock tvetydiga och mera forskning behövs för att
kunna dra pålitliga slutsatser om unga som grupp (Iverach et al., 2016; Messenger, Packman,
Onslow, Menzies, & O’Brian, 2015). I en studie av Mulcahy, Hennessey, Beilby och Byrnes
(2008) undersökte man sambandet mellan ångest, attityd gentemot daglig kommunikation och
stamning hos ungdomar (11–18 år) som stammar, jämfört med jämnåriga ungdomar med
typiskt talflyt. Ungdomarna som stammar visade signifikant högre nivåer av aktuell ångestnivå
(eng. state anxiety), ångestbenägenhet (eng. trait anxiety) och social ångest i jämförelse med
kontrollpersonerna med typiskt talflyt. Ungdomarna som stammar visade också en större rädsla
för att bli negativt utvärderade och större svårigheter med funktionell kommunikation jämfört
med ungdomarna som inte stammar (Mulcahy et al., 2008).
Social ångest är inte den enda psykosociala effekten av stamning som blivit
undersökt. I en studie av Boyle, Milewski och Beita-Ell (2018) kom man fram till att viljan att
hålla sin stamning hemlig i vissa situationer i livet är ett relativt utbrett fenomen bland vuxna
som stammar, och hemlighållande av stamning har dessutom visat sig ha ett samband med låg
rapporterad livskvalitet hos vuxna som stammar. I en studie av Craig, Blumgart och Tran
(2009) kom man fram till att stamning påverkade livskvaliteten negativt hos vuxna som
stammar. Man fann att stamning påverkade livskraften så väl som sociala, emotionella och
mentala funktioner negativt. I studien jämställdes också påverkan som stamning har på en
persons livskvalitet relaterad till mental hälsa med påverkan som till exempel tetraplegi eller
traumatisk

hjärnskada

har

på

livskvaliteten

relaterad

till

mental

hälsa.

Personlighetsdrag hos personer som stammar har visats kunna påverka hur

Yvonne Backlund

6

personen upplever sin stamning och stamningens påverkan på personens dagliga liv. Nämligen
så att personer med högre poäng på skalan för neuroticism och lägre poäng på skalan för
extraversion upplevde större påverkan av stamningen på sitt dagliga liv (Bleek et al., 2012).
Messenger, Onslow, Packman och Menzies (2004) menar däremot att personer som stammar
inte är ängsligare till personligheten än personer som inte stammar, men att de tenderar att
undvika personer eller situationer där de kan komma att utstå kritik i större utsträckning än
personer som inte stammar.
I en studie av Adriensens, Beyers och Struyf (2015) undersökte man stamningens
inverkan på ungdomars självkänsla och fann att stamningens påverkansgrad inverkar negativt
på ungdomars bedömning av social acceptans, skolkompetens, förmågan att uppleva nära
vänskap och genomgående självkänsla. De understryker att det här är viktiga och relevanta
aspekter att ta i beaktande vid behandling av stamning (Adriaensens et al., 2015).
Erickson och Block undersökte vilka effekter stamning har på kommunikationen
och den sociala delen i livet hos australiensiska ungdomar och deras familjer. De kom fram till
att ungdomar som stammar har en självupplevd kommunikationskompetens under medeltalet,
har ökad kommunikationsångest och är retade och mobbade oftare än jämnåriga med typiskt
talflyt. Resultatet i studien visade också att ungdomarna ville hålla sin stamning hemlig, att
ungdomarnas familjer upplevde hög emotionell belastning, konflikter inom familjen och
svårigheter att hantera sina barns frustration gentemot stamningen (Erickson & Block, 2013).
Yaruss diskuterar i sin artikel (2010) hur personer som stammar upplever negativa
effekter på livskvaliteten, till följd av stamningen. Han rekommenderar därför att forskning
inom stamning bör fokuseras på stamningens effekter på livskvaliteten, eftersom stamning är
ett brett fenomen som påverkar många aspekter i livet. Beilby, Byrnes och Yaruss (2012),
undersökte australienska barn och ungdomar med hjälp av OASES (Overall Assessment of the
Speaker’s Experience of Stuttering) (Yaruss & Quasal, 2016) och en parallellenkät till OASES,
och kom fram till att barn och ungdomar som stammar visade signifikant sämre livskvalitet
jämfört med jämnåriga med typiskt talflyt. Dessutom fann man att barn och ungdomar som
stammar upplevde större negativ påverkan på sina liv till följd av sitt tal jämfört med
ungdomarna som inte stammar. Värt att notera är ändå att ungdomarna som inte stammar också
rapporterade en del negativa reaktioner på sitt tal och sin kommunikation (Beilby et al., 2012).
Eftersom stamningen är ett komplext fenomen som består av många
komponenter, är det av betydelse att studera alla komponenter och stamningen som en helhet.
I flera studier har man kommit fram till att det inte är tillräckligt att bara undersöka de manifesta
symtomen av stamning, eftersom de associerade symtomen kan ha en betydlig inverkan på

7

Yvonne Backlund

individens aktivitet och delaktighet (Adriaensens et al., 2015; Cooper & Cooper, 1996; Yaruss
& Quesal, 2004; Yaruss & Quesal, 2006). Genom att följa ICF-modellen (World Health
Organization, 2001) får man en heltäckande bild av stamningen som innefattar 1.
funktionsnedsättningen, det vill säga de observerbara symtomen på stamningen, 2. den ungas
reaktioner, 3. reaktioner från personer i den ungas näromgivning, det vill säga föräldrar, syskon,
jämnåriga, lärare och 4. den negativa inverkan stamningen har på den ungas liv (Coleman &
Yaruss, 2014). Att studera de biologiska så väl som de psykologiska och sociala effekterna som
stamning har på barn och ungdomar är än viktigare, eftersom det i dagens läge inte finns
tillräckligt med forskning som fullständigt förklarar de negativa effekterna stamning kan ha på
de åldersgrupperna. De studier som gjorts fokuserar främst på vuxna (Beilby, Byrnes, Meagher,
& Yaruss, 2013). Det saknas också forskning där man jämfört upplevelser och attityder hos
personer som stammar med upplevelser och attityder hos de som inte stammar, vilket är relevant
för att få standardvärden att utgå från.

1.3 OASES
Overall Assessment of the Speaker’s Experience of Stuttering – Teenagers, (Övergripande
bedömning

av

talarens

upplevelse

av

stamning

–

Tonår)

OASES-T,

är

ett

självskattningsverktyg för att mäta hur talflytstörningar (stamning) påverkar en persons liv
(Yaruss & Quesal, 2006). Verktyget baseras på WHO:s internationella klassifikation av
funktionstillstånd, funktionshinder och hälsa, ICF (World Health Organization, 2001). Genom
att använda OASES som undersökningsverktyg fås information om talstörningen som helhet
och de olika delarna: a) generella perspektiv på stamning, b) talarens reaktioner och beteende,
c) daglig kommunikation och d) talflytstörningens påverkan på personens livskvalitet (Yaruss
& Quesal, 2006). OASES-T har utvecklats från originalversionen OASES-A (Overall
Assessment of the Speaker’s Experience of Stuttering – Adult) som undersöker vuxnas attityder
och upplevelser kring stamning. Originalversionen innehöll 100 deluppgifter, och OASES-T är
en förkortad version med enklare språk och frågor som riktar sig till tonåringar. En version
utvecklad för skolbarn, OASES-S (Overall Assessment of the Speaker’s Experience of
Stuttering – School Age Children) finns också.

1.4 Ungdomars attityder till och upplevelser av tal och kommunikation
Attityder till tal och kommunikation har hamnat mer i fokus på senare tid då man upptäckt
betydelsen av dessa attityder. Att undersöka ungdomar med typiskt talflyt och deras attityder
till och upplevelser av tal och kommunikation är värdefullt för att kunna jämföra dem med
attityder och upplevelser av ungdomar som stammar. Att undersöka ungdomars attityder till tal

Yvonne Backlund

8

och kommunikation kan också vara av värde eftersom en negativ attityd kan anses vara en
riskfaktor för flera sociala och emotionella reaktioner, vilket kan leda till förhöjd oro och ångest,
lägre självkänsla och en talrädsla (Manning, 2010).
Duran och Kelly (1988) undersökte kommunikativ kompetens i en studie och kom
fram till att det fanns ett samband mellan kommunikativ kompetens, sociala erfarenheter och
själviakttagelse under interaktion. Det här förklarades genom att en negativ upplevelse eller
attityd gentemot den egna kommunikationen, kan förstärka de negativa känslorna (oro, rädsla)
inför likartade situationer (Duran & Kelly, 1988). En positiv attityd till sociala interaktioner
medför positiva erfarenheter, och en vilja att få mer social erfarenhet (Duran & Kelly, 1988).
I ett examensarbete av Dimitrakopoulos och Granlund (2018) undersökte man
flickors och pojkars attityder till tal och kommunikation genom en parallellenkät baserad på
OASES-T (Yaruss & Quesal, 2006). Man fann att flickor generellt skattade sitt tal mer negativt
än pojkar, och att de äldre deltagarna (16–17 år) skattade sitt tal mer negativt än de yngre
deltagarna (13–15 år) (Dimitrakopoulos & Granlund, 2018).
I en studie av Johannisson m.fl. (2009) ville man kartlägga attityd till
kommunikation hos barn (7–15 år) utan talstörningar. I studien deltog 220 svenska barn.
Resultaten visade att 15-åringarna hade en signifikant mer negativ attityd till kommunikation i
jämförelse med de yngre deltagarna, i övrigt kunde inga skillnader i resultat utifrån ålder och
kön observeras. Barnen hade överlag en något mer positiv attityd gentemot kommunikation
jämfört med amerikanska, belgiska och pakistanska barn i samma ålder (Johannisson et al.,
2009). I en liknande studie av De Nil och Brutten (1991) konstaterades tvärtemot att stigande
ålder hade ett samband med positiv attityd till kommunikation. Barn från 9 års ålder och uppåt
var mindre kritiska till sitt tal, men däremot kunde man se att barn med talstörning blev mer
kritiska till sitt tal med stigande ålder (Nil & Brutten, 1991).
Samson, Lindström, Sand, Herliz och Schalling (2021 ms) ville undersöka
attityder till tal och kommunikation hos ungdomar som stammar och ungdomar med typiskt
talflyt, samt undersöka hur kön relaterade till påverkanspoäng. Resultaten visade att
påverkanspoängen var högre för ungdomar som stammar, men även ungdomarna med typiskt
talflyt rapporterade en del negativa reaktioner gentemot deras talförmåga (Samson et al., 2021
ms). Studien visade också att de kvinnliga ungdomarna som stammar rapporterade överlag en
mer negativ upplevelse av sin stamning, jämfört med de manliga ungdomarna som stammar.
Den här könsskillnaden var inte lika framträdande hos ungdomarna med typiskt talflyt (Samson
et al., 2021 ms).
Tonårstiden som en tid av förändring kan överlag vara krävande och komma med

Yvonne Backlund

9

utmaningar, och det kan vara svårt att särskilja de upplevelser som hör ihop med stamning från
de upplevelser som hör ihop med att bli äldre och lära sig kommunicera med andra människor
(Beilby et al., 2012). Därför skulle det vara av betydelse att jämföra de upplevelser och attityder
hos de ungdomar som stammar med de upplevelser och attityder hos dem som inte stammar.
Någon liknande undersökning har ännu inte blivit gjord i Finland. Det skulle vara
relevant att undersöka specifikt ungdomar eftersom det finns få studier som fokuserat på
ungdomar och stamningens inverkan på deras liv. Att undersöka stamningens påverkan på
livskvaliteten, aktiviteten och delaktigheten är viktigt för att se stamningen som helhet, vilket
är av relevans i planering av stamningsbehandling. En undersökning av det här slaget kan
sannolikt ge information om hur stamning påverkar finlandssvenska ungdomar, vilket är av
betydelse för talterapeuter med tanke på planering av stamningsbehandling. Undersökningens
resultat kan också bidra till en större förståelse av stamning och dess effekter på unga i Finland,
samt en förståelse av ungas attityd till tal och kommunikation.

2 Syfte
Syftet med avhandlingen var att ta reda på hur finlandssvenska ungdomar som stammar
upplever att deras stamning påverkar deras aktivitet och delaktighet, samt hur stamningen
påverkar deras livskvalitet. Syftet med avhandlingen var också att jämföra upplevelser för
ungdomar som stammar med upplevelser för jämnåriga ungdomar med typiskt talflyt. Slutligen
var syftet att jämföra resultaten med de internationella data som finns att tillgå.

3 Metod
Undersökningen genomfördes som en enkätstudie, och data samlades in genom två olika
elektroniska enkäter: den svenska versionen av OASES-T (Lindström et al., 2020) och en
parallellenkät för ungdomar med typiskt talflyt. Parallellenkäten var en egen utformad enkät för
den här studien, baserad på OASES-T (Yaruss & Quasal, 2016), se bilaga A. Enkäterna gjordes
elektroniska, genom e-lomake.fi, för att på ett så smidigt sätt som möjligt nå ut till deltagarna
och för att sänka tröskeln till ett eventuellt deltagande. Deltagarna i studien var dels
finlandssvenska ungdomar i åldern 14–17 med stamning, dels finlandssvenska ungdomar i

Yvonne Backlund

10

åldern 13–17 med typiskt talflyt. Etiskt tillstånd för forskningen beviljades av Forskningsetiska
nämnden vid Åbo Akademi i oktober 2020. En del kommuner krävde forskningstillstånd för att
kunna godkänna forskning i skolorna, och ett sådant ansöktes om av kommunens
bildningsdirektör i de fallen.

3.1 Datainsamlingen
Data samlades in under tidsperioden 27.10.2020–22.11.2020. Inklusionskriterierna för studien
var: 1. att vara 13:0 – 17:11 år gammal, 2. att behärska det svenska språket, samt för de deltagare
som besvarade OASES-T: 3. att uppleva stamning. Det enda exklusionskriteriet för
parallellenkäten var att deltagaren kryssat i påståendet ”Jag upplever att jag stammar”. För att
få svar på forskningsfrågorna skickades en elektronisk enkät, OASES-T, ut till svenska
talterapeuter i Finland genom Svenska Talterapeuter i Finland rf, STIF rf, som vidarebefordrade
enkäten till ungdomar som stammar som de hade haft eller hade en pågående kontakt med.
Enkäten skickades också ut till Finlands Stamningsförening rf som delade enkäten på sin
hemsida och sociala medier.
Vidare kontaktades också rektorer i 46 finlandssvenska högstadier (årskurs 7–9)
och 32 gymnasier runt om i Finland via mejl där de tillbads distribuera den elektroniska
parallellenkäten (Bilaga A) till sina elever. På grund av låg svarsprocent bland de kontaktade
skolorna förblev det oklart hur många som delade enkäten till sina elever. Det visade sig vara
lättare att nå gymnasieeleverna, och svårare att nå 13–15-åringarna. På grund av det här
kontaktades senare författarens tidigare lärare för att komma i kontakt med högstadieeleverna.
Några utvalda modersmålslärare kontaktades också personligen via mejl, där de ombads om
möjligt fylla i enkäten med sina elever under lektionstid, eller dela enkäten med någon av sina
grupper, för att öka antalet deltagare i åldern 13–15.
Information om undersökningen fanns på första sidan av enkäterna (Bilaga A och
B). I texten framkom vad syftet med undersökningen var och att deltagandet är frivilligt och
sker anonymt. Deltagarna tillbads uppge kön och ålder. I de fall där deltagaren var under 15 år
informerades hen om att vårdnadshavares tillstånd behövdes för deltagandet i undersökningen.
Även kontaktuppgifter till avhandlingens författare och handledare fanns bifogade på första
sidan.

3.2 Frågeformulären
I avhandlingen användes två olika elektroniska enkäter: den svenska versionen av OASES-T
och en parallellenkät till OASES-T (Bilaga A), genom vilka data för undersökningen samlades
in.

Yvonne Backlund

11

3.2.1 OASES-T-S
Den svenska versionen av OASES-T har visat god validitet och reliabilitet (Lindström et al.,
2020). Självskattningsformuläret består av 80 frågor eller påståenden som personen som
stammar ska ta ställning till på en Likertskala från 1 till 5, där högre poäng indikerar större
negativ inverkan av stamning. Enkäten består av fyra olika delar: 1. Allmän information om ditt
tal (15 deluppgifter), 2. Dina reaktioner på din stamning (25 deluppgifter), 3. Kommunikation
i vardagen (20 deluppgifter) och 4. Livskvalitet (20 deluppgifter). Självskattningsformuläret
tar ca 20 minuter att besvara och är utformat för ungdomar i åldrarna 13–17 (Yaruss & Quasal,
2016). Påverkanspoäng (eng. impact score) (1 – 5) räknades ut för varje enskild del i enlighet
med manualen för OASES-T (ibid.) och räknas ut som summan av antalet råpoäng i varje del,
dividerat med antalet besvarade uppgifter i varje del. Den totala påverkanspoängen räknades ut
genom att summera det totala antalet poäng från varje del och dividera med det totala antalet
besvarade uppgifter från varje del. Det maximala antalet råpoäng för hela enkäten är 400.
Påverkanspoängen sattes i relation till påverkansgrad (eng. Impact rating) där en
påverkanspoäng på: 1.0 – 1.49 = Lätt, 1.50 – 2.24 = Lätt/Måttlig, 2.25 – 2.99 = Måttlig, 3.00 –
3.74 = Måttlig/Svår, 3.75 – 5.00 = Svår (Yaruss & Quasal, 2016).
3.2.2 Parallellenkäten
Parallellenkäten utvecklades av författaren till den här studien med hjälp av en annan
logopedistuderande, och målet var en parallellenkät till OASES-T med så liknande frågor som
möjligt för att möjliggöra en jämförelse mellan de två grupperna bland deltagarna. Enkäten är
baserad på den svenska versionen av OASES-T. De uppgifter i OASES-T som behandlade
stamning byttes ut till uppgifter av liknande karaktär, eller exkluderas helt. Till exempel uppgift
1. Hur ofta kan du tala flytande (utan stamning) som ändrades till Hur ofta tycker du att ditt tal
flyter på som du vill när du pratar? Och uppgift 32. ”Jag tänker på min stamning nästan hela
tiden” som ändrades till ”Jag tänker på mitt tal nästan hela tiden”. Exempel på uppgifter som
exkluderades helt är Hur mycket vet du om stamning i allmänhet, Vad tycker du i allmänhet om
att vara en tonåring som stammar och Hur ofta använder du tekniker eller strategier som du
har lärt dig hos logopeden? Sammanlagt exkluderades 13 uppgifter och 34 uppgifter
modifierades. I vissa uppgifter ändrades endast rubriken, till exempel När du tänker på din
stamning, hur ofta känner du dig…? Som ändrades till När du tänker på ditt tal, hur ofta känner
du dig…? följt av originaluppgifterna. Enkäten bestod av fyra delar, i likhet med OASES-T: 1.
Allmän information om ditt tal (5 deluppgifter), 2. Dina reaktioner på ditt tal (23 deluppgifter),
3. Kommunikation i vardagen (20 deluppgifter) och 4. Livskvalitet (19 deluppgifter). Del 1 i

Yvonne Backlund

12

parallellenkäten var den del som skiljde sig mest från motsvarande del i OASES-T, och den del
där flest deluppgifter modifierats eller exkluderats. Sammanlagt bestod parallellenkäten av 67
deluppgifter och det maximala antalet råpoäng var 335.
Som första uppgift i parallellenkäten fanns ett påstående som lydde: ”Jag
upplever att jag stammar” vilket deltagarna var tvungna att svara JA eller NEJ på. Nedanför
det här påståendet stod instruktionen: ”OBS! Om du svarade JA, klicka här: (följt av en länk
till OASES-T), om du svarade NEJ, fortsätt här:” Tanken var att de deltagare som svarade JA
skulle följa länken och fylla i OASES-T istället för parallellenkäten. Det här för att nå de
ungdomar som upplever att de stammar, men som inte kommit i kontakt med OASES-T via
antingen en talterapeut eller stamningsföreningen. Det var också ett sätt att kontrollera att ingen
av de deltagare som besvarade parallellenkäten upplevde att de stammar, för att undvika att
resultaten skulle påverkas felaktigt.
Påverkanspoängen (1 – 5) för varje enskild del i parallellenkäten samt den totala
påverkanspoängen räknades ut på samma sätt som i OASES-T: summan av antalet råpoäng
dividerades med antalet besvarade uppgifter. Den totala påverkanspoängen räknades ut genom
att summera det totala antalet råpoäng (max 335) och dividera med det totala antalet besvarade
uppgifter (max 67). Påverkanspoängen sattes i relation till de fem påverkansgraderna: lätt,
lätt/måttlig, måttlig, måttlig/svår och svår på samma sätt som i OASES-T.
I parallellenkäten till OASES-T-S, Attityd till tal och kommunikation, som
Dimitrakopoulos och Granlund utformat (2018) använde man sig av uttrycket ”att staka sig”
för att ersätta ”att stamma”, till exempel ”Uppgift 4: Hur ofta säger du exakt det du vill säga
även om du tror att du kommer att staka dig?”. I deras studie visade det sig att det här uttrycket
kunde vara svårt att förstå och gjorde att uppgiften utelämnades frekvent. Eftersom
parallellenkäten i den här studien riktade sig till finlandssvenska deltagare, bedömdes också att
uttrycket ”att staka sig” inte vara tillräckligt vanligt i Finland och istället användes ”att säga
fel” med en tillhörande förklaring. Till exempel: Uppgift 4: Hur ofta säger du exakt det du vill
säga även om du tror att du kommer att säga fel (till exempel fastna på ett ord/mening eller
säga fel så att man får säga om det)?
Enkäten pilottestades genom att tre ungdomar inom åldersgruppen fick besvara
enkäten och kommentera om något verkade oklart eller väckte frågor. Utifrån pilottestningen
och försökspersonernas kommentarer gjordes en del ändringar i formuleringarna av frågorna.

Yvonne Backlund

13

3.3 Bearbetning av data och statistisk analys
Informationen som samlades in via e-lomake överfördes till statistikprogrammet IBM SPSS
Statistics, version 26, i vilket de deskriptiva och statistiska analyserna gjordes. Data
analyserades deskriptivt för att kunna delas in i påverkansgrad enligt påverkanspoäng.
Påverkanspoäng för de olika delarna i enkäterna, samt total påverkanspoäng räknades ut i
enlighet med manualen till OASES-T (Yaruss & Quasal, 2016). För att testa för signifikanta
skillnader mellan grupperna i de olika delarna av enkäterna utfördes Mann-Whitney-U test.
Eftersom svaren var i form av en likertskala och data på ordinalnivå, valdes icke-parametrisk
statistik som analysmetod. För att analysera skillnaderna mellan de Finlandssvenska och
internationella påverkanspoängen utfördes oberoende t-test genom GraphPad Software
QuickCalcs T-test calculator (GraphPad Software, 2020). Effektstorlek räknades ut enligt
Cohens kriterier (Cohen, 1988).

14

Yvonne Backlund

4 Resultat
I studien deltog 15 ungdomar som upplever att de stammar och som besvarade OASES-Tenkäten. Sammanlagt 103 ungdomar besvarade parallellenkäten; av dessa hade 8 kryssat i ”jag
upplever att jag stammar” och exkluderades därför från analyserna. Efter att dessa 8 personer
exkluderats var det 95 deltagare kvar som besvarat parallellenkäten. Av de 15 deltagarna som
besvarade OASES-T var 7 pojkar (47 %) och 7 flickor (47 %). En person uppgav ”annat
alternativ” (6 %). Medelåldern för deltagarna i OASES-T var 16,33 (SD 0,96) med en variation
mellan 14 och 17 år. Könsfördelningen i parallellenkäten var 29 pojkar (31 %) och 65 flickor
(68 %). En person uppgav ”annat alternativ” (1 %). Medelåldern bland deltagarna i
parallellenkäten var 16,06 (SD 1,08) med en variation mellan 13 och 17 år. Se tabell 1 för
sammanställning av deltagarnas ålder.
Tabell 1: Åldersfördelningen bland deltagarna till OASES-T och parallellenkäten
OASES-T

%

n

Parallellenkät

%

n

13 år

-

-

1

1

14 år

1

7

12

13

15 år

2

13

10

11

16 år

3

20

29

31

17 år

9

60

43

45

Totalt

15

100

95

100

Härefter kommer ungdomar som stammar förkortas USS och ungdomar som inte stammar
förkortas USIS. För att testa för signifikanta skillnader mellan grupperna i de olika delarna av
enkäterna utfördes Mann-Whitney-U test. Testet indikerade att påverkanspoängen i del 1:
allmän information om ditt tal var signifikant högre för USS (Median= 3,23) än för USIS
(Median=2,0), U= 65, p= ,000, r=0,81. Påverkanspoängen i del 2: dina reaktioner på din
stamning/ditt tal var signifikant högre för USS (Median=2,76) jämfört med USIS
(Median=1,83), U=313, p=,000, r=0,46. Påverkanspoängen i del 3: Kommunikation i
vardagen var signifikant högre för USS (Median=2,55) jämfört med USIS (Median=1,85),
U=390, p=0,005, r=0,374. Påverkanspoängen i del 4: livskvalitet, var signifikant högre bland
USS (Median=1,63) än USIS (Median=1,21), U=253, p=0,000, r=0,49. Den totala

15

Yvonne Backlund

påverkanspoängen var signifikant högre för USS (Median=2,39) än för USIS (Median=1,68),
U=212, p= ,000, r=0,47. Alla 5 jämförelser mellan USS och USIS visade att det fanns en
signifikant skillnad mellan grupperna med stor effektstorlek enligt Cohens kriterier (Cohen,
1988), se tabell 2 för sammanställning. Se figur 1 – 5 för visuell sammanställning i form av
låddiagram av resultaten för del 1 – 4 samt total påverkan.
Tabell 2: Resultat från Mann-Whitney-U test: Medeltal (M) och median (Mdn), samt
effektstorlek för ungdomar som stammar (USS) och ungdomar som inte stammar (USIS) i de
olika delarna av enkäterna

Påverkanspoäng (max 5)

USS

USIS

(n=15)

(n=95)

M

Mdn

M

Mdn

U

p

r

Del 1: Allmän information

3,23

3,23

2,03

2,0

65

,000

0,81

Del 2: Talarens reaktioner

2,64

2,76

1,95

1,83

313

,000

0,46

Del 3: Daglig kommunikation

2,46

2,55

1,94

1,85

390

,005

0,37

Del 4: Livskvalitet

2,17

1,63

1,37

1,21

253

,000

0,49

Total påverkanspoäng

2,58

2,39

1,79

1,68

212

,000

0,47

Figur 1: Låddiagram över påverkanspoäng del 1: Allmän information
om ditt tal

Yvonne Backlund

Figur 2: Låddiagram över påverkanspoäng del 2: Dina reaktioner på din
stamning/ditt tal

Figur 3: Låddiagram över påverkanspoäng del 3: Kommunikation i vardagen

16

17

Yvonne Backlund

Figur 4: Låddiagram över påverkanspoäng del 4: Livskvalitet

Figur 5: Låddiagram över total påverkanspoäng

Yvonne Backlund

18

Data analyserades deskriptivt för att i enlighet med OASES-manualen kunna delas in i
påverkansgrad enligt påverkanspoäng. Påverkanspoängen i del 1 för alla USS föll mellan 2,92
och 3,46, vilket i påverkansgrad är måttlig – måttlig/svår. Den mest frekventa förekommande
påverkansgraden (93,3 %) för USS på del 1 var måttlig/svår. Påverkanspoängen i del 2 för USS
föll mellan 1,32 och 4,0, med en påverkansgrad som varierade från lätt – svår. I del 2 föll 40 %
av USS inom påverkansgraden lätt/måttlig och 26,7 % inom måttlig/svår. Påverkanspoängen i
del 3 för USS varierade mellan 1,0 och 3,6, med en påverkansgrad som varierade mellan lätt
och måttlig/svår. Den mest förekommande (46,7 %) påverkansgraden i del 3 för USS var
måttlig. Påverkanspoängen i del 4 för USS varierade mellan 1,26 och 3,95. Påverkansgraden
varierade mellan lätt och svår där 40 % föll inom påverkansgraden lätt och 26,7 % föll inom
påverkansgraden måttlig/svår. Den totala påverkanspoängen för USS föll mellan 1,58 och 3,73.
Vilket i påverkansgrad är lätt/måttlig – måttlig/svår. Sett utifrån total påverkansgrad föll 40 %
av alla USS inom påverkansgraden lätt/måttlig och 33 % inom påverkansgraden måttlig/svår.
Se tabell 3.
Påverkanspoängen i del 1 för USIS föll mellan 1,0 och 3,6 vilket i påverkansgrad varierar
mellan lätt och måttlig/svår. Den mest förekommande (51,6 %) påverkansgraden för USIS i del
1 var lätt/måttlig. Påverkanspoängen i del 2 för USIS varierade mellan 1,04 och 3,8 med en
påverkansgrad som varierade mellan lätt och måttlig/svår. Av fördelningen av påverkansgraden
för USIS i del 2 föll 45,3 % inom påverkansgraden lätt/måttlig och 25,3 % inom
påverkansgraden lätt. Påverkanspoängen i del 3 för USIS varierade mellan 1,0 och 3,6, vilket i
påverkansgrad är lätt – måttlig/svår. Den mest förekommande (44,2 %) påverkansgraden i del
3 för USIS var lätt/måttlig och den näst mest förekommande var (26,3 %) lätt.
Påverkanspoängen i del 4 för USIS varierade mellan 1,11 och 3,2, vilket det också i
påverkansgrad är lätt – måttlig/svår. Den mest förekommande (72,6 %) påverkansgraden bland
USIS i del 4 var lätt. Den totala påverkanspoängen för USIS varierade mellan 1,1 och 3,2 vilket
i påverkansgrad varierar mellan lätt och måttlig/svår. De mest förekommande totala
påverkansgraderna bland USIS var lätt/måttlig (44,2 %) och lätt (36,8 %). Se tabell 3.

19

Yvonne Backlund

Tabell 3: Distribution (%) av påverkansgrad del 1 – 4 samt total påverkan för USS (n=15)
respektive USIS (n=95)
Lätt

Lätt/måttlig

Måttlig

Måttlig/svår

Svår

1,00 – 1,49

1,50 – 2,24

2,25 – 2,99

3,00 – 3,74

3,75 – 5,00

USS Del 1

-

-

6,7 %

93,3 %

-

100

USIS Del 1

18,9 %

51,6 %

20,0 %

9,5 %

-

100

USS Del 2

6,7 %

40 %

20 %

26,7 %

6,7 %

100

USIS Del 2

25,3 %

45,3 %

23,2 %

4,2 %

2,1 %

100

USS Del 3

6,7 %

26,7 %

46,7 %

20 %

-

100

USIS Del 3

26,3 %

44,2 %

23,2 %

6,2 %

-

100

USS Del 4

40 %

13,3 %

13,3 %

26,7 %

6,7 %

100

USIS Del 4

72,6 %

23,2 %

4,2 %

-

-

100

USS Total påverkan

-

40 %

26,7 %

33,3 %

USIS Total påverkan

36,8 %

44,2 %

16,8 %

2,1 %

-

I samband med OASES-T sattes en extra fråga in i slutet som deltagarna fick ta ställning till
och kryssa i: ”Jag skulle vara intresserad av någon form av gruppträffar för ungdomar som
stammar”. Resultaten visade att 3 av 15 (20 %) skulle vara intresserade av någon form av
gruppträffar för ungdomar som stammar.

4.1 Resultaten i jämförelse med internationella data
I jämförelsen mellan finlandssvenska och svenska (Lindström et al., 2020) resultat på OASEST fanns det inte någon signifikant skillnad i del 1 (t = 2,0121; p = 0,0510), del 2 (t = 0,2839; p
= 0,7789), del 3 (t = 0,6521; p = 0,5181), del 4 (t = 0,1435; p = 0,8866) eller på total påverkan
(t = 0,1135; p = 0,9102).

Total

100
100

20

Yvonne Backlund

I jämförelsen mellan finlandssvenska och amerikanska (Yaruss & Quasal, 2016)
resultat på OASES-T fanns det en signifikant skillnad mellan påverkanspoängen i del 1 (t =
3,0099; p = 0,0039) där de finlandssvenska ungdomarna hade högre påverkanspoäng (M = 3,23;
SD = 0,59) än de amerikanska ungdomarna (M = 2,68; SD = 0,62). Det fanns ingen signifikant
skillnad i påverkanspoäng mellan de finlandssvenska och amerikanska ungdomarna i del 2 (t =
0,3897; p = 0,6982), del 3 (t = 0,7179; p = 0,4757), del 4 (t = 1,0867; p = 0,2817) eller på total
påverkan (t = 1,1876; p = 0,2398). Se tabell 4 för fler detaljer.

Tabell 4: Deskriptiv statistik för påverkanspoäng för finlandssvenska, svenska och
amerikanska OASES-T
finlandssvenska

svenska

amerikanska

(n=15)

(n=27)

(n=45)

M

SD

M

SD

M

SD

Del 1: Allmän information

3,23

0,59

2,90

0,46

2,68

0,62

Del 2: Talarens reaktioner

2,64

0,61

2,70

0,68

2,55

0,82

Del 3: Daglig kommunikation

2,46

0,60

2,60

0,70

2,31

0,73

Del 4: Livskvalitet

2,17

0,40

2,20

0,75

1,93

0,82

Total påverkanspoäng

2,58

0,48

2,60

0,58

2,36

0,66

5 Diskussion
Syftet med avhandlingen var att ta reda på hur finlandssvenska ungdomar som stammar
upplever att deras stamning påverkar deras aktivitet och delaktighet, samt hur stamningen
påverkar deras livskvalitet. Syftet med avhandlingen var också att jämföra upplevelser hos
ungdomar som stammar med upplevelser hos jämnåriga med typiskt talflyt. Slutligen var syftet
att jämföra resultaten med de internationella resultat som finns att tillgå.

5.1 Stamningens påverkan på ungdomars liv
Kommunikation är centralt i de flesta dagliga aktiviteter och därför är också många delar av
ICF:s kapitel aktivitet och delaktighet centralt vid stamning. Aktivitet definieras i ICF som en

Yvonne Backlund

21

persons genomförande av en uppgift eller handling och aktivitetsbegränsningar definieras som
svårigheter en individ kan uppleva vid genomförande av aktiviteter. Delaktighet definieras i
ICF som en individs engagemang i en livssituation och delaktighetsinskränkningar definieras
som de problem en person kan ha i engagemang i livssituationer (Socialstyrelsen, 2020).
Resultaten från den här studien visade att USS överlag rapporterade större negativ
påverkan från sitt tal jämfört med USIS, med såväl aktivitetsbegränsningar som
delaktighetsinskränkningar. Eftersom stamning är ett mångfacetterat fenomen som upplevs på
olika sätt från en person till en annan kan det ses som opassande att sätta endast en etikett på
fenomenet som helhet (Yaruss & Quasal, 2016). Etiketter som påverkansgraderna lätt,
lätt/måttlig, måttlig, måttlig/svår, svår syftar till att förenkla och underlätta för jämförelser och
kan göra upplevelserna mera lättolkade. Det kan följaktligen vara praktiskt att använda breda
beskrivningar av personers upplevelser till exempel för att underlätta jämförelser av upplevelser
mellan två personer, men det lönar sig att komma ihåg att det är en förenkling. Den totala
påverkanspoängen ska på så sätt tolkas med viss försiktighet.
Den mest frekventa påverkansgraden utifrån total påverkanspoäng var för USS
lätt/måttlig och måttlig/svår och för USIS lätt och lätt/måttlig. Påverkansgraden lätt/måttlig
indikerar att personen i stort sett inte upplever svårigheter med kommunikationen, men vissa
specifika situationer medför svårigheter eller negativa reaktioner. Personen upplever en del
negativa reaktioner till följd av sin stamning/sitt tal, och kan även känna oro gällande andras
tankar och reaktioner. Personen undviker sällan situationer på grund av sin stamning/sitt tal,
men kan ändra sitt tal för att undvika stamning i vissa situationer. Hen upplever en del
begränsningar kommunikationsmässigt i dagliga situationer. Personen tar eventuellt sitt tal i
beaktande när hen bestämmer sig för om hen vill delta i dagliga aktiviteter, pratar med andra
eller tar beslut. Påverkansgraden måttlig/svår indikerar däremot att personen i de flesta
situationer upplever att hen inte kan tala flytande eller kommunicera med lätthet. Personen
upplever troligen starka negativa reaktioner av sitt tal och oroar sig för andras åsikter och
reaktioner. En person som faller inom påverkansgraden måttlig/svår upplever signifikanta
delaktighetsinskränkningar i många situationer, har svårigheter att fungera normalt i samhället
och tar stamningen/sitt tal i beaktande i de flesta situationer och beslut som hen gör (Yaruss &
Quasal, 2016).
En viktig aspekt att poängtera är att ungdomarna med typiskt talflyt inte
rapporterade total avsaknad av påverkan av sitt tal: sett på den totala påverkan föll 16,8 % av
USIS inom påverkansgraden måttlig och 2,1 % inom påverkansgraden måttlig/svår. Det här
stämmer överens med tidigare undersökningars resultat och är en viktig aspekt att beakta för att

Yvonne Backlund

22

en realistisk målsättning i stamningsbehandling inte ska vara total avsaknad av negativa
reaktioner (Adriaensens et al., 2015; Beilby et al., 2012; Dimitrakopoulos & Granlund, 2018;
Samson et al., 2021 ms). Resultatet kan således tolkas som att en del negativa reaktioner, som
eventuellt medför en del begränsningar sett till en ungdoms aktivitet och delaktighet, hör till
processen att växa upp. Det här eftersom ungdomar överlag kan känna en viss osäkerhet kring
sin egen talförmåga i tonåren.
I den första delen ”Allmän information om ditt tal” kunde höga poäng observeras
bland deltagarna som stammar. Medeltalet på påverkanspoängen var 3,23 och 93,3 % av
ungdomarna föll inom påverkansgraden måttlig/svår. Påverkansgraden måttlig/svår i den här
delen indikerar att personen ser sitt tal som oflytande och onaturligt i många situationer, hen
har betydande svårigheter att säga det hen vill, hen har lite kunskap om stamning, behandling
och grupper, har svårigheter att acceptera sin stamning och har en negativ inställning gentemot
stamning och tal (Yaruss & Quasal, 2016). Poängen var också relativt hög bland USIS, men en
jämförelse är inte optimal i det här fallet eftersom del 1 i OASES-T och parallellenkäten är den
del som skiljde sig mest från varandra. Del 1 i OASES-T innehåller 15 deluppgifter, medan
parallellenkätens första del endast bestod av 5 deluppgifter. Del 1 i parallellenkäten undersöker
således inte relevant information i relation till OASES-T.
Den höga påverkanspoängen bland gruppen USS indikerar att kunskapen om
stamning bland finlandssvenska USS är bristande och mera information och kunskap om
stamning skulle behövas. Det här skulle vara en viktig uppgift för talterapeuter i Finland att
förverkliga. Att kunskapen och kännedomen om stamning är svag hos ungdomar har också
kommit fram i tidigare studier, och det har också rapporterats dålig kännedom om stamning
bland föräldrar, jämnåriga och lärare, vilket i förlängningen kan utgöra en tröskel för att söka
hjälp (Hearne, Packman, Onslow, & Quine, 2008). Resultaten från den här studien visade också
att kännedomen om gruppverksamhet för finlandssvenska USS var dålig. Trots dålig kännedom
bland USS rapporterade 20 % att de skulle vara intresserade av att delta i någon form av
gruppverksamhet för ungdomar i samma situation som de själva.
I den andra delen ”Dina reaktioner på din stamning” (i parallellenkäten: ”Dina
reaktioner på ditt tal”) undersöks talarens känslomässiga reaktioner (till exempel skam och
ångest), beteendereaktioner (till exempel undvikande och muskelspänning) och kognitiva
reaktioner (till exempel antagande om människors åsikter och tankar om hur stamningen
påverkar personens liv) i relation till stamningen eller talet (Yaruss & Quasal, 2016). Kopplat
till ICF undersöker del två miljömässiga personliga faktorer (Yaruss & Quesal, 2004).
Kontextuella faktorer är bakgrunden till en persons liv i sin helhet, och omfattar den fysiska,

Yvonne Backlund

23

sociala och attitydmässiga kontexten som en person lever sitt liv i (Socialstyrelsen, 2020).
Resultaten visar att påverkanspoängen för USS i del 2 är signifikant högre än för USIS, vilket
indikerar att USS upplever signifikant större påverkan av sitt tal och har sämre självkänsla
jämfört med USIS. De personliga och miljömässiga faktorerna i ICF kan förklara varför
upplevelserna av stamningens inverkan på livet kan variera så stort från en person som stammar
till en annan (Yaruss, 2007). Det här betyder i förlängningen att allt från detaljer i en persons
fysiska miljö till faktorer som kön, personlighet, hemförhållanden, sociala kontakter, attityder
i personens närmiljö och så vidare kan ge oss en bättre förklaring till varför upplevelserna kring
en talflytsstörning som stamning kan variera så stort från en individ till en annan.
Tredje delen ”Kommunikation i vardagen” undersöker talarens svårigheter med
kommunikation i situationer i skolan, i andra sociala situationer och hemma. Värt att
understryka är att man i den tredje delen inte är ute efter mängden stamning som personen
upplever i olika situationer, utan snarare hur svårt personen upplever att det är att prata i de
olika situationerna (Yaruss & Quasal, 2016), vilket också gör det möjligt att ställa frågorna till
USIS. Den här delen fokuserar på miljömässiga faktorer och aktivitetsbegränsningar enligt ICF
(Yaruss & Quesal, 2004).
Resultaten visade att 46,7 % av USS föll inom påverkansgraden måttlig medan
44,2 % av USIS föll inom påverkansgraden lätt/måttlig. Påverkansgraden måttlig i den här
delen indikerar att personen upplever signifikanta svårigheter att prata i många situationer, men
i vissa situationer kan hen prata med mer lätthet. Exempel på konkreta situationer en person
kan ha svårigheter med är muntliga presentationer, att småprata, att initiera konversationer och
att beställa på restaurang. Personen kan komma över dessa svårigheter men inte utan signifikant
ansträngning. Påverkansgraden lätt/måttlig däremot innebär att personen har en del svårigheter
att prata i specifika situationer, men i de flesta situationer kan hen prata utan problem. Till
exempel kan det upplevas lättare att prata i mindre grupper än i större grupper. Största delen av
tiden är talsituationerna inte negativt påverkade, och personen kan överlag säga vad hen vill
(Yaruss & Quasal, 2016). Ungdomarna som stammar rapporterade signifikant större påverkan
på sitt tal från miljön och lägre aktivitet än ungdomarna med typiskt talflyt, vilket svarar på hur
stamningen påverkar ungdomars aktivitet.
Fjärde delen ”Livskvalitet” undersöker stamningens inverkan på olika aspekter i
talarens liv. Mer specifikt undersöker del 4 hur stamningen stör personens kommunikation i
allmänhet, familjeliv och relationer, mål, självkänsla och allmänna välmående och entusiasm
och känsla av kontroll över livet. Slutligen undersöker del 4 hur stamningen inverkar på
personens livskvalitet (Yaruss & Quasal, 2016). Anpassat till ICF undersöker fjärde delen

Yvonne Backlund

24

delaktighetsinskränkningar och omgivningsfaktorer (Yaruss & Quesal, 2004).
De mest frekventa påverkansgraderna för USS var lätt och måttlig/svår. För USIS
föll majoriteten inom påverkansgraden lätt. Påverkansgraden lätt i den här delen indikerar att
personen upplever liten eller ingen negativ påverkan på sin tillfredsställelse med sin
kommunikation, sina relationer, sin framgång i skolan och sin möjlighet att delta i evenemang.
Påverkansgraden måttlig/svår indikerar däremot att personen upplever en stark negativ
påverkan på många aspekter i livet såsom nedsatt tillfredsställelse med sin kommunikation,
svårigheter med relationer och framgång i skolan och en signifikant nedsatt förmåga att delta i
evenemang (Yaruss & Quasal, 2016). Påverkan på livskvaliteten för USS var signifikant högre
än för USIS, och USS rapporterade signifikant lägre upplevd livskvalitet jämfört med USIS.
Det här är ett viktigt resultat från den här studien, och ger oss ett svar på hur stamningen
påverkar finlandssvenska ungdomars delaktighet och livskvalitet. De här resultaten stämmer
också överens med tidigare studiers resultat från andra länder (Beilby et al., 2012; Lindström
et al., 2020; Yaruss & Quasal, 2016). Inskränkningar i delaktigheten kan påverka en persons
välmående och livskvalitet kraftigt, och den påverkan stamning kan ha på en persons mentala
livskvalitet har jämställts med påverkan som tetraplegi och traumatisk hjärnskada kan ha på
den mentala livskvaliteten (Craig et al., 2009). Det kan vidare konstateras att de
delaktighetsinskränkningar och negativa inverkningar på livskvaliteten som rapporteras bland
USS i den här studien är värda att tas på allvar, och också användas i förebyggande syfte.

5.2 Resultaten i relation till internationella resultat
Det fanns inga statistiskt signifikanta skillnader mellan de finlandssvenska ungdomarna som
stammar och de svenska ungdomarna som stammar på någon del av OASES-T, och därmed
inte heller sett utifrån total påverkansgrad. Vidare fanns det inte heller statistiskt signifikanta
skillnader mellan de finlandssvenska ungdomarna som stammar och de amerikanska
ungdomarna som stammar på del 2, 3 eller 4 på OASES-T. Inte heller sett utifrån total
påverkansgrad kunde en statistiskt signifikant skillnad observeras. Däremot fanns en statistiskt
signifikant skillnad mellan de finlandssvenska ungdomarna och amerikanska ungdomarna i del
1: Allmän information om ditt tal, där de finlandssvenska ungdomarna i medeltal rapporterade
en påverkanspoäng på 3,23 och de amerikanska i medeltal rapporterade en påverkanspoäng på
2,68. Det här skulle kunna tänkas bero på en eventuell kulturskillnad, där de finlandssvenska
ungdomarna skiljer sig åt mer från de amerikanska ungdomarna än från de svenska
ungdomarna. En annan tänkbar förklaring till den här skillnaden kunde vara att deltagarna som

Yvonne Backlund

25

stammar i den här studien själva upplever att de stammar, men det har inte kontrollerats för om
en talterapeut diagnostiserat personen med stamning. Det går inte heller att säga hur många av
de finlandssvenska ungdomarna som haft kontakt eller har en pågående kontakt med talterapeut.
Av deltagarna i den amerikanska studien uppgav 41 av 45 att de tidigare fått behandling av en
talterapeut och 38 av 45 ungdomar uppgav att de gick i behandling vid den tidpunkt de
besvarade OASES-T (Yaruss & Quasal, 2016). Om en person som stammar gått i talterapi och
fått lära sig om stamning som fenomen, tekniker för att öka talflyt och fått prata om sin
stamning med en expert är det sannolikt att hen skattar lägre (det vill säga bättre) på uppgifter
som ”Hur mycket vet du om stamning i allmänhet”, ”hur mycket vet du om vad som händer
med ditt tal när du stammar”, ”hur mycket vet du om behandlingsalternativ för personer som
stammar” och ”vad tycker du i allmänhet om att av andra uppfattas som en person som
stammar” som är exempel på uppgifter i Del 1. Det här är trots det ett resultat som lönar sig att
beakta, och som kan bidra med en större insikt om läget i Finland för ungdomar som stammar.
Det här kan också användas som argument för att fler ungdomar ska beviljas talterapi för sin
stamning.
Deltagarna som stammar i den här studien var i medeltal 16 år, med den yngsta
deltagaren på 14 år. I studien utförd av Yaruss (2016) var deltagarna i medeltal 15 år gamla,
och där var den yngsta 13 år. Deltagarna i den svenska studien var i medeltal 15 år, där den
yngsta var 13 år (Lindström et al., 2020). Med tanke på att åldern har visat kunna ha betydelse
för hur barn och ungdomar skattar påverkan av sin stamning (Johannisson et al., 2009; Kawai,
Healey, Nagasawa, & Vanryckeghem, 2012; Mateja Gačnik & Martine Vanryckeghem, 2014)
är åldersskillnaden relevant att beakta. Deltagarna i den här studien var äldre i jämförelse med
deltagarna i den svenska och den amerikanska studien, och det skulle eventuellt kunna förklara
varför de finlandssvenska deltagarna skattat en aning mer negativt.

5.3 Avhandlingens styrkor och begränsningar
Studien har en del begränsningar som behöver beaktas när resultaten tolkas. Deltagarna till
OASES-T var bara 15 i den här studien, vilket är ett relativt litet sampel. Antalet finländare
med svenska som modersmål uppgick år 2019 till 287 954, vilket är 5,2 % av hela Finlands
befolkning (Statistikcentralen, 2019). Med tanke på att studien riktade in sig på finlandssvenska
ungdomar kan det följaktligen uppskattas vara utmanande att hitta fler frivilliga deltagare ur
den önskade åldersgruppen än så.
OASES-T är designat för ungdomar i åldern 13–17, och det här var således också
målgruppen för studien. Det visade sig vara svårt att nå 13–14-åringar, vilket eventuellt skulle

Yvonne Backlund

26

kunna bero på att de behövde vårdnadshavares tillstånd för att delta, vilket kan göra tröskeln
för deltagandet högre. Medelåldern i den här studien var 16 år, både för ungdomarna som
stammar och ungdomarna med typiskt talflyt. Samplet var på så sätt relativt uniformt.
Deltagarna i de olika grupperna var inte heller matchade med varandra, vilket är en begränsning
i studien.
Tidigare studier har påvisat en skillnad mellan kön så att flickor som stammar
skattar mer negativt än pojkar (Samson et al., 2021 ms) och en skillnad i ålder så att äldre barn
och ungdomar skattar mer negativt än yngre barn och ungdomar (Dimitrakopoulos & Granlund,
2018; Johannisson et al., 2009; Kawai et al., 2012; Mateja Gačnik & Martine Vanryckeghem,
2014). Det skulle följaktligen ha varit önskvärt att kunna jämföra resultaten utifrån kön och
ålder, men eftersom deltagarantalet var så litet var det inte en möjlighet i den här studien.
En annan begränsning var att vi inte har något mått på hur svår stamningen är eller
hur länge personerna som deltog stammat. De insamlade uppgifterna är endast utifrån
deltagarnas egna upplevelser. Eftersom deltagarna till OASES-T samlades in på olika sätt, har
det inte heller kontrollerats för om de som besvarat enkäten blivit diagnostiserade med
stamning, om de tidigare gått i talterapi eller om de gick i talterapi vid tillfället för deltagandet
i studien. I den här studien är det endast deltagarnas egen uppfattning som avgör om deltagaren
räknas till gruppen med ungdomar som stammar eller inte.
Med tanke på att studien utfördes på finlandssvenska ungdomar är chansen stor
att en del av deltagarna är tvåspråkiga, vilket inte kontrollerats för i den här studien. Om en
eventuell tvåspråkighet här har en betydelse för studiens resultat kan diskuteras. I två översikter
som behandlar stamning och tvåspråkighet i alla åldrar (Van Borsel, Maes, & Foulon, 2001;
Van Borsel, 2011) framkommer det att prevalensen för stamning möjligtvis är högre för
tvåspråkiga än för enspråkiga individer. En tvåspråkig individ kan vidare stamma på ena språket
eller båda och stamningen kan te sig olika från det ena språket till det andra, vilket ofta kan
kopplas till hur bra individen behärskar språken. En viktig aspekt som också tas upp är att
tvåspråkiga individer som stammar behöver ett specifikt tillvägagångssätt gällande
diagnostisering och behandling av stamning (Van Borsel et al., 2001; Van Borsel, 2011). Den
nyaste översikten som finns att tillgå riktar in sig på tvåspråkiga barn som stammar (Choo &
Smith, 2020), men resultaten från den studien är inte entydiga. I översikterna poängteras att
forskning som behandlar stamning och tvåspråkighet är bristfällig, att de resultat som finns
motstrider varandra och bör tolkas med försiktighet och att mer forskning behövs (Choo &
Smith, 2020; Van Borsel et al., 2001; Van Borsel, 2011). Således skulle det vara intressant att
undersöka om det eventuellt finns en skillnad mellan svenska och finska språket i relation till

Yvonne Backlund

27

stamning, vilket skulle kunna vara ett förslag till fortsatt forskning.
Manualen till OASES uppger att OASES inte är designat för att användas som
enda bedömningsverktyg vid bedömning av stamning. Avsikten med OASES är att det ska
användas tillsammans med andra bedömningsverktyg för att få en bättre helhetsbild av alla
aspekter av stamningen. I den här studien användes inget annat bedömningsverktyg än OASEST och inte heller något annat sätt att bedöma stamning på. OASES-T borde vidare utföras så att
personen som besvarar formuläret har möjlighet att fråga upp oklarheter, vilket inte var möjligt
i det här fallet eftersom studien utfördes elektroniskt. En eventuell risk att deltagarna inte
förstod eller missförstod vissa frågor, och tvingades gissa sig fram fanns därför vilket skulle ha
kunnat påverkat resultaten. Enkäten gjordes elektronisk för att på ett så smidigt sätt som möjligt
nå ut till deltagarna och för att sänka tröskeln till deltagande, och en elektronisk enkät bedömdes
i det här fallet vara det bästa tillvägagångssättet. Eftersom parallellenkäten var en modifierad
version av OASES-T, kan det hända att det fanns frågor som kändes onaturliga eller konstiga
för deltagarna, till exempel ”Hur ofta har du en känsla av att talet flyter på som du vill från
dag till dag?”. I och med att enkäten var programmerad så att det inte var möjligt att lämna en
fråga obesvarad kan det ha påverkat resultaten om personen inte förstod innebörden av en
uppgift och var tvungen att svara något ändå. Enkäten pilottestades däremot på några ungdomar
i åldersgruppen för att kringgå det här problemet, vilket kan ses som en styrka med studien.
En annan styrka med studien är att deltagarna till parallellenkäten var relativt
många. Urvalet kan anses vara generaliserbart till finlandssvenska ungdomar med tanke på att
deltagarna var från skolor från olika delar av Svenskfinland. Könsfördelningen var också jämn
i de båda grupperna, vilket är en styrka.

5.4 Implementering av resultaten i klinisk verksamhet
Resultaten från den här studien stöder antagandet att en behandling där man beaktar alla de
olika komponenterna av talflytstörningen, och inte endast fokuserar på stamningens
observerbara egenskaper, är önskvärd (Coleman & Yaruss, 2014; Cooper & Cooper, 1996;
Yaruss & Quesal, 2004; Yaruss & Quesal, 2006). Eftersom resultaten indikerar att kunskapen
om stamning, behandling och stödgrupper bland finlandssvenska ungdomar som stammar är
bristande och att ungdomarna har svårt att acceptera sin stamning och bär på negativa attityder
gentemot stamning skulle mera information och kunskap om stamning behövas för den här
gruppen, vilket skulle vara en viktig uppgift för talterapeuter i Finland.
Talterapeuters största klientgrupp i Finland är barn med språkstörningar. Enligt
arbets- och näringsbyråernas yrkesbarometer (2020) med uppgifter från januari – juni 2020 är

Yvonne Backlund

28

det brist på talterapeuter i hela Finland. Det kan på så sätt tänkas vara svårt att få talterapi för
en ungdom som stammar, speciellt om stamningen utåt sett inte verkar svår. Om kunskapen om
existensen av behandlingsmetoder och stödgrupper för stamning är bristande, är det också svårt
att söka hjälp eller veta varifrån man kan få hjälp. Det här antagandet stöds av en studie av
Hearne, Packman, Onslow och Quine (2008) där man kom fram till att stamma i sig inte var en
orsak att söka hjälp enligt de ungdomar de intervjuade, eftersom tröskeln till att söka hjälp
verkar vara hög för den här åldersgruppen. Enligt Coleman och Yaruss (2014) är barn och unga
som stammar underdiagnostiserade och får följaktligen inte den hjälp de skulle behöva. Det
skulle vara av betydelse att informera ungdomar i Finland om möjligheten att få talterapi och
andra stödåtgärder för deras stamning, även i de fall där stamningen utåt sett är lindrig.

5.5 Slutsats och förslag till fortsatt forskning
Resultaten från den här studien kan sammanfattas med att: ungdomarna som stammar
rapporterade signifikant nedsatt självkännedom och kunskap om sin talförmåga; fler negativa
affektiva, beteende- och kognitiva reaktioner på sitt tal; större inverkan från miljön på deras tal
och sämre livskvalitet jämfört med ungdomar som inte stammar. Ungdomarna med typiskt
talflyt rapporterade trots det också en påverkan från sitt tal. I jämförelsen mellan
finlandssvenska, svenska och amerikanska USS fanns inga statistiskt signifikanta skillnader i
avseenden gällande aktivitet, delaktighet och livskvalitet.
I den här studien undersöktes finlandssvenska ungdomar. OASES-T är i nuläget
ännu inte översatt till finska så ett förslag till fortsatt forskning vore att undersöka finska
ungdomar, vilket skulle vara intressant för att möjliggöra jämförelse mellan de båda inhemska
språken i relation till stamning och dess påverkan på livskvaliteten. Ett annat förslag till fortsatt
forskning vore att göra studien i större utsträckning och också ha med någon annan form av
bedömning av stamning, till exempel andel stammade stavelser. Det skulle också vara intressant
att ha med en kvalitativ intervju för att fördjupa förståelsen av ungdomars attityd till stamning
med stigande ålder samt att undersöka yngre barn för att få en bättre förståelse av hur och när
den negativa påverkan utvecklas och får sin början.
Slutligen vore det av intresse att göra analyserna i mer detalj och fokusera på de
olika deluppgifterna för att se hur de två olika grupperna skiljer sig från varandra i enskilda
items, och inte bara utifrån medeltal på de olika delarna av OASES-T, samt att göra jämförelser
mellan kön- och åldersgrupper i relation till påverkanspoäng.

Yvonne Backlund

29

Referenser
Adriaensens, S., Beyers, W., & Struyf, E. (2015). Impact of stuttering severity on adolescents’
domain-specific and general self-esteem through cognitive and emotional mediating
processes. Journal of Communication Disorders, 58, 43-57.
doi:https://doi.org/10.1016/j.jcomdis.2015.10.003
American Psychiatric Association. (2013). Diagnostic and statistical manual of mental
disorders: DSM-5 (5th ed ed.). Washington (D.C.): American Psychiatric Publishing.
Retrieved from https://abo.finna.fi/Record/abo.9911620723405972
Beilby, J. M., Byrnes, M. L., & Yaruss, J. S. (2012). The impact of a stuttering disorder on
western Australian children and adolescents. Perspectives on Fluency and Fluency
Disorders, 22(2), 51-62. doi:10.1044/ffd22.2.51
Beilby, J. M., Byrnes, M. L., Meagher, E. L., & Yaruss, J. S. (2013). The impact of stuttering
on adults who stutter and their partners. Journal of Fluency Disorders, 38(1), 14-29.
doi:10.1016/j.jfludis.2012.12.001
Bleek, B., Reuter, M., Yaruss, J. S., Cook, S., Faber, J., & Montag, C. (2012). Relationships
between personality characteristics of people who stutter and the impact of stuttering on
everyday life. Journal of Fluency Disorders, 37(4), 325-333.
doi:10.1016/j.jfludis.2012.07.003
Blumgart, E., Tran, Y., & Craig, A. (2010). Social anxiety disorder in adults who
stutter. Depression & Anxiety (1091-4269), 27(7), 687-692. doi:10.1002/da.20657
Boyle, M. P., Milewski, K. M., & Beita-Ell, C. (2018). Disclosure of stuttering and quality of
life in people who stutter. Journal of Fluency Disorders, 58, 1-10.
doi:10.1016/j.jfludis.2018.10.003
Choo, A. L., & Smith, S. A. (2020). Bilingual children who stutter: Convergence, gaps and
directions for research. Journal of Fluency Disorders, 63, 105741.
doi:10.1016/j.jfludis.2019.105741
Cohen, J. (1988). Statistical power analysis for the behavioral sciences (2. ed ed.). Hillsdale,
N.J.: Lawrence Erlbaum. Retrieved
from https://abo.finna.fi/Record/abo.9913510770005972

Yvonne Backlund

30

Coleman, C., & Yaruss, S. J. (2014). A comprehensive view of stuttering: Implications for
assessment and treatment. Perspectives on School-Based Issues, 15(2), 75-80.
doi:10.1016/j.jfludis.2016.07.002
Cooper, E. B., & Cooper, C. S. (1996). Clinician attitudes towards stuttering: Two decades of
change. Journal of Fluency Disorders, 21(2), 119–135. doi: 10.1016/0094-730X(96)
Craig, A., Blumgart, E., & Tran, Y. (2009). The impact of stuttering on the quality of life in
adults who stutter. Journal of Fluency Disorders, 34(2), 61-71.
doi:10.1016/j.jfludis.2009.05.002
Craig, A., Hancock, K., Tran, Y., Craig, M., & Peters, K. (2002). Epidemiology of stuttering
in the community across the entire life span. Journal of Speech, Language, and Hearing
Research, 45(6), 1097-1105. doi:10.1044/1092-4388(2002/088)
Dimitrakopoulos, A., & Granlund, E. (2018). Undersökning av flickors och pojkars attityd till
tal och kommunikation i åldrarna 13 - 17 år
Duran, R. L., & Kelly, L. (1988). An investigation into the cognitive domain of competence
II: The relationship between communicative competence and interaction
involvement. Communication Research Reports, 5(1), 91-96.
doi:10.1080/08824098809359806
Erickson, S., & Block, S. (2013). The social and communication impact of stuttering on
adolescents and their families. Journal of Fluency Disorders, 38(4), 311-324.
doi:10.1016/j.jfludis.2013.09.003
Finlands officiella statistik (FOS): Befolkningsstruktur [e-publikation].
ISSN=1797-5387. Helsinki: Statistikcentralen [hänvisat: 21.1.2021].
Åtkomstsätt: http://www.stat.fi/til/vaerak/index_sv.html
Gačnik, M. & Vanryckeghem, M. (2014). Study of the communication attitude of slovenian
children who do and do not stutter doi:10.3968/5160
GraphPad Software. (2020). GraphPad software QuickCalcs: T-test calculator. Retrieved
from https://www.graphpad.com/quickcalcs/ttest1/
Grönroos, M. (1995). Änkytys. Aikakauskirja Duodecim, 111(6), 560. Retrieved
from https://www.duodecimlehti.fi/duo50145

Yvonne Backlund

31

Guitar, B. (2014). Stuttering: An integrated approach to its nature and treatment (4th ed ed.).
Baltimore (Md.): Lippincott Williams & Wilkins. Retrieved
from https://abo.finna.fi/Record/abo.9911611223405972
Hearne, A., Packman, A., Onslow, M., & Quine, S. (2008). Stuttering and its treatment in
adolescence: The perceptions of people who stutter. Journal of Fluency Disorders, 33(2),
81-98. doi:10.1016/j.jfludis.2008.01.
Iverach, L., & Rapee, R. M. (2014). Social anxiety disorder and stuttering: Current status and
future directions. Journal of Fluency Disorders, 40(1), 69-82.
doi:10.1016/j.jfludis.2013.08.003
Iverach, L., Jones, M., McLellan, L. F., Lyneham, H. J., Menzies, R. G., Onslow, M., &
Rapee, R. M. (2016). Prevalence of anxiety disorders among children who stutter.
Journal of Fluency Disorders, 49, 13-28. doi:10.1016/j.jfludis.2016
Iverach, L., O’Brian, S., Jones, M., Block, S., Lincoln, M., Harrison, E., . . . Onslow, M.
(2009). Prevalence of anxiety disorders among adults seeking speech therapy for
stuttering. Journal of Anxiety Disorders, 23(7), 928-934.
doi:10.1016/j.janxdis.2009.06.003
Johannisson, T. B., Wennerfeldt, S., Havstam, C., Naeslund, M., Jacobson, K., & Lohmander,
A. (2009). The communication attitude test (CAT‐S): Normative values for 220 swedish
children. International Journal of Language & Communication Disorders, 44(6), 813825. doi:10.3109/13682820903201084
Kawai, N., Healey, E. C., Nagasawa, T., & Vanryckeghem, M. (2012). Communication
attitudes of japanese school-age children who stutter. Journal of Communication
Disorders, 45(5), 348-354. doi:10.1016/j.jcomdis.2012.05.004
Lindström, E., Nilsson, E., Nilsson, J., Schödin, I., Strömberg, N., Österberg, S., . . . Samson,
I. (2020). Swedish outcomes of the overall assessment of the speaker’s experience of
stuttering in an international perspective. Logopedics Phoniatrics Vocology, 45(4), 181189. doi:10.1080/14015439.2019.1695930
Manning, W. H. (2010). Clinical decision making in fluency disorders (3rd ed., International
ed ed.). Clifton Park, NY: Delmar Cengage Learning.

Yvonne Backlund

32

Manning, W., & Gayle Beck, J. (2013). The role of psychological processes in estimates of
stuttering severity. Journal of Fluency Disorders, 38(4), 356-367.
doi:10.1016/j.jfludis.2013.08.002
Messenger, M., Packman, A., Onslow, M., Menzies, R., & O’Brian, S. (2015). Children and
adolescents who stutter: Further investigation of anxiety. Journal of Fluency
Disorders, 46, 15-23. doi:10.1016/j.jfludis.2015.07.006
Mulcahy, K., Hennessey, N., Beilby, J., & Byrnes, M. (2008). Social anxiety and the severity
and typography of stuttering in adolescents. Journal of Fluency Disorders, 33(4), 306319. doi:10.1016/j.jfludis.2008.12.002
Nil, L. F. D., & Brutten, G. J. (1991). Speech-associated attitudes of stuttering and
nonstuttering children. Journal of Speech and Hearing Research, 34(1), 60-66.
doi:10.1044/jshr.3401.60
Ramberg, C., & Samuelsson, C. (2008). Stamning och skenande tal hos vuxna och ungdomar.
I L. Hartelius, U. Nettelbladt & B. Hammarberg (Red.), Logopedi (s. 445–457). Lund:
Studentlitteratur, AB.
Reilly, S., Onslow, M., Packman, A., Cini, E., Conway, L., Ukoumunne, O. C., . . . Wake, M.
(2013). Natural history of stuttering to 4 years of age: A prospective community-based
study. Pediatrics, 132(3), 460-467. doi:10.1542/peds.2012-3067
Samson, I., Lindström, E., Sand, A., Herlitz, A., & Schalling, E. (2021). Larger reported
impact of stuttering in teenage females, compared to males – a comparison of teenagers’
result on overall assessment of the speaker’s experience of stuttering (OASES).
[Manuskript inlämnat för publicering] Journal of Fluency
Disorders, 67 doi:10.1016/j.jfludis.2020.105822
Smith, A., & Weber, C. (2017). How stuttering develops: The multifactorial dynamic
pathways theory. Journal of Speech, Language, and Hearing Research, 60(9), 24832505. doi:10.1044/2017_jslhr-s-16-0343
Smith, K. A., Iverach, L., O’Brian, S., Kefalianos, E., & Reilly, S. (2014). Anxiety of children
and adolescents who stutter: A review. Journal of Fluency Disorders, 40(1), 22-34.
doi:10.1016/j.jfludis.2014.01.003

Yvonne Backlund

33

Socialstyrelsen. (2019). Internationell klassifikation av funktionstillstånd, funktionshinder och
hälsa (ICF). Retrieved from https://www.socialstyrelsen.se/utveckla-verksamhet/ehalsa/klassificering-och-koder/icf/
Socialstyrelsen. (2020). Internationell statistisk klassifikation av sjukdomar och
relaterade hälsoproblem – systematisk förteckning, svensk version 2018
(ICD-10-SE)
Työ- ja elinkeinoministeriö, Elinkeino- liikenne- ja ympäristökeskus & TE-palvelut.
(2020). Ammattibarometri. Retrieved from https://www.ammattibarometri.fi/
Van Borsel, J. (2011). Review of research on the relationship between bilingualism and
stuttering I Howell, P. & Van Borsel, J. (Red.) Multilingual Aspects of Fluency
Disorders, 5, (s. 247-270). Bristol; Buffalo: Multilingual Matters.
Van Borsel, J., Maes, E., & Foulon, S. (2001). Stuttering and bilingualism: A review. Journal
of Fluency Disorders, 26(3), 179-205.
Ward, D. (2006). Stuttering and cluttering: Frameworks for understanding and treatment.
Hove: Psychology Press.
World Health Organization. (2001). International classification of functioning, disability and
health. Geneva: World Healt Organization.
Yairi, E., & Ambrose, N. (2013). Epidemiology of stuttering: 21st century advances. Journal
of Fluency Disorders, 38(2), 66-87. doi:10.1016/j.jfludis.2012.11.002
Yairi, E., Ambrose, N. G., Paden, E. P., & Throneburg, R. N. (1996). Predictive factors of
persistence and recovery: Pathways of childhood stuttering. Journal of Communication
Disorders, 29(1), 51-77. doi:10.1016/0021-9924(95)00051-8
Yaruss, J. S. (2007). Application of the ICF in fluency disorders. Seminars in Speech and
Language, 28(04), 312-322. doi:10.1055/s-2007-986528
Yaruss, J. S. (2010). Assessing quality of life in stuttering treatment outcomes
research. Journal of Fluency Disorders, 35(3), 190-202.
doi:10.1016/j.jfludis.2010.05.010
Yaruss, J. S., & Quasal, R. W. (Eds.). (2016). Overall assessment of the speaker's experience
of stuttering (OASES™) technical/scoring manual. McKinney: Stuttering Therapy

Yvonne Backlund

34

Resources™. Retrieved
from https://www.stutteringtherapyresources.com/products/oases-english
Yaruss, J. S., & Quesal, R. W. (2004). Stuttering and the international classification of
functioning, disability, and health (ICF): An update. Journal of Communication
Disorders, 37(1), 35-52. doi:10.1016/S0021-9924(03)00052-2
Yaruss, J. S., & Quesal, R. W. (2006). Overall assessment of the speaker's experience of
stuttering (OASES): Documenting multiple outcomes in stuttering treatment. Journal of
Fluency Disorders, 31(2), 90-115. doi:10.1016/j.jfludis.2006.02.002

1

Yvonne Backlund

Bilaga A

Välkommen till min enkät! Tack för att du visat intresse för att delta i den här enkäten! Ditt svar är
värdefullt.

Vad handlar enkäten om?
Frågorna handlar om upplevelser och tankar kring ditt tal och din kommunikation.
Vi använder vårt tal varje dag till exempel i skolan, när vi umgås med kompisar och när vi uttrycker
våra åsikter och känslor. Hur vi upplever och tänker kring vårt tal och vår kommunikation kan påverka
hur vi mår, vår självkänsla och egentligen allt vi gör. Det är därför viktigt att undersöka hur mycket våra
tankar om vårt tal och vår kommunikation kan påverka oss.
Målet med undersökningen är att ta reda på hurdana upplevelser och attityder kring språk, tal och
kommunikation ungdomar har, och hur det kan påverka deras liv i olika sammanhang.
Ett annat mål med undersökningen är att ta reda på hur stamning kan påverka ungdomars liv jämfört
med ungdomar som inte stammar.

Hur går enkäten till?
Enkäten tar ca 15 minuter att göra och när du har fyllt i enkäten får du vara med i utlottningen om
biobiljetter.
Deltagandet är frivilligt och du får vara helt anonym i enkäten. Det kommer inte att vara möjligt att
känna igen dig genom dina svar. All information som samlas in är endast till för min studie och kommer
att hållas privat. Efter att studien är färdig kommer materialet förstöras.
Etiskt tillstånd för studien har beviljats av den forskningsetiska nämnden vid Åbo Akademi.

Så fort studien är klar, delar jag gärna med mig av resultaten om ni vill. Under tiden, om du eller dina
föräldrar har frågor eller tankar får ni gärna ta kontakt:

2

Yvonne Backlund
Logopedistuderande: Yvonne Backlund
Telefon: 050-5513544
E-post: yvonne.backlund@abo.fi
Handledare: Viveka Lyberg Åhlander
Professor i logopedi
Fakulteten för humaniora, psykologi och teologi
Åbo Akademi
E-post: viveka.lybergahlander@abo.fi

Attityder kring tal och kommunikation
Förhandsuppgifter
Allmänna instruktioner:
Detta formulär omfattar fyra delar med frågor som berör olika aspekter av din erfarenhet av ditt tal och hur du pratar. Besvara varje deluppgift genom att
kryssa i det alternativ som bäst stämmer in på dig. När du svarar på frågorna, tänk på hur du känner eller talar just nu. Försök att svara ärligt på varje
fråga.
I formuläret används begreppet ”att säga fel” eller att ”haka upp sig” några gånger. Med det menas att man av misstag säger fel ord eller mening eller
på fel sätt och får ta om, eller fastnar på ett ord eller liknande. Till exempel i situationer där du är nervös, då du ska hålla en muntlig presentation eller
någon annan situation då du pratar.

Jag upplever att jag stammar

JA/NEJ

Om du upplever att du stammar, fyll i den här blanketten istället: https://survey.abo.fi/lomakkeet/12790/lomake.html
som handlar om attityder och upplevelser kring stamning.

□ Jag bekräftar att jag är 15 år eller äldre och går med på att delta i studien. Jag har också förstått att deltagandet i studien
är frivilligt och anonymt.

□ Jag bekräftar att jag är 13 år eller äldre, har mina föräldrars/vårdnadshavares godkännande att delta i studien och går med på att
delta i studien.
Jag har också förstått att deltagandet i studien är frivilligt och anonymt.
Ålder: 13/14/15/16/17
Kön: Man/Kvinna/Annat

Del 1: Allmän information om ditt tal
A. Allmän information om ditt tal
Alltid
1

1.

Ofta
2

Ibland
3

Sällan
4

Aldrig
5

Hur ofta tycker du att talet flyter på som du vill när du pratar?

2. Hur ofta tycker du att ditt tal låter ”naturligt” (som andra människors
tal)?
3. Hur ofta har du en känsla av att talet flyter på som du vill från dag till
dag?
4. Hur ofta säger du exakt det du vill säga även om du tror att du kommer
att säga fel (till exempel att fastna på ett ord/en mening eller säga fel så
att man får säga om det)?
Mycket bra
1

Bra

Varken bra

2

eller dåligt
3

.5. Vad tycker du i allmänhet om ditt tal?

Dåligt Mycket dåligt
4

5

3

Yvonne Backlund

Del 2: Dina reaktioner på ditt tal
A. När du tänker på ditt tal, hur ofta känner du dig...
Aldrig

Sällan

Ibland

Ofta

Aldrig

1

2

3

4

5

Sällan Ibland

Ofta

Aldrig

2

4

5

6. hjälplös (som om du inte kan påverka ditt tal)
7. arg, rasande eller frustrerad för att du har svårt att säga det du vill
8. isolerad eller ensam (för att du till exempel har svårt att säga det du vill)
9. pinsam eller att du skäms
(som att det är något fel på dig
eller som att folk dömer dig på grund av ditt tal)
10. nervös eller orolig för att du kanske kommer att
haka upp dig eller komma av dig när du talar
11. ledsen eller upprörd för att du hakar upp dig eller säger fel
12. som om du sagt något fel när du talar

B. Hur ofta…?
Aldrig
1

3

13. känner du dig spänd i dina muskler när du talar
14. knyter du handen, rör dig i håret eller gör andra rörelser när du talar
15. tittar du bort (håller inte ögonkontakt) från den du pratar med
16. slutar du prata när du tror att du kommer att säga fel
17. undviker du aktiviteter, situationer eller vissa personer, där man förväntas prata
18. säger du inte det du vill för att du tror att du kommer att säga fel
(till exempel byter ut ord för att de är lättare att säga eller svarar inte på frågor)
19. använder du ord som ”hm” eller ”öh”, harklar dig eller hostar när du pratar
20. låter du andra prata för dig

C. Hur mycket håller du med eller inte håller med om nedanstående?
Håller inte
alls med
1

21. ”Jag tänker på mitt tal nästan hela tiden”
22. ”Andras uppfattning om mig grundar sig främst på hur jag talar”
23. ”Jag kan inte göra det som jag vill göra i livet på grund av
hur jag talar”
24. ”När jag säger fel/hakar upp mig finns det inget jag kan göra
för att ändra på det”
25. ”Folk bör göra allt de kan för att undvika att säga fel”

Håller inte Varken eller Håller med Håller helt med
med
2

3

4

5

4

Yvonne Backlund
Del 3: Kommunikation i vardagen
A. Hur svårt är det för dig i allmänhet att...?
Inte
alls
svårt
1

Inte så

Ganska

Mycket

Extremt

svårt

svårt

svårt

svårt

2

3

4

5

41. prata med vuxna (jämfört med personer i din egen ålder)
42. prata när du är upprörd över något eller har bråttom
43. prata med en person på tu man hand
44. prata när bara några få är med
45. prata när många är med
46. prata i telefon
B. När du är i skolan, hur svårt är det för dig att…?
Inte
alls
svårt
1

Inte
så
svårt
2

Ganska
svårt
3

Mycket
svårt
4

Extremt
svårt
5

47. göra en muntlig presentation eller prata inför klassen
48. prata med dina lärare
49. fråga något eller läsa högt inför klassen
50. prata i situationer utanför klassrummet
(till exempel på rasten, i matsalen eller vid andra
sammankomster i skolan)
C. På fritiden (till exempel om du sportar eller går på fest), hur svårt är det för dig att…?
Inte
alls
svårt
1

Inte
så
svårt
2

Ganska
svårt
3

Mycket
svårt
4

Extremt
svårt
5

39. prata med dina kompisar och dem du känner väl
40. prata med någon som du träffar för första gången
41. inleda ett samtal med någon
42. dra ett skämt eller berätta historier
43. beställa mat på restaurang
44. prata i andra sociala sammanhang
(till exempel på fester eller släktträffar)
45. prata med någon som du är attraherad av

D. När du är hemma, hur svårt är det för dig att…?

46. prata med någon av dina föräldrar eller vårdnadshavare
47. prata med dina syskon (lämna tomt om du inte har några syskon)
48. prata med dina mor- och farföräldrar eller andra släktingar

Inte alls

Inte så

Ganska

Mycket

Extremt

svårt

svårt

svårt

svårt

svårt

1

2

3

4

5

5

Yvonne Backlund

Del 4: Livskvalitet
A. I allmänhet, hur mycket påverkas ditt liv negativt av…?
Inte
alls
1

Lite
2

En
del
3

Mycket
4

Helt
och
hållet
5

49. hur du pratar
50. dina reaktioner på ditt tal
(det vill säga dina egna känslor och tankar om hur du pratar)
51. hur andra reagerar på ditt tal
(till exempel om de mobbar eller retar dig för ditt tal)

B. Hur mycket är ditt tal och sättet du pratar på ett hinder för dig när det gäller…?
Inte
alls
1

Lite
2

En
del
3

Mycket
4

Helt
och
hållet
5

52. att lyckas i skolan
53. hur många vänner du har
54. din förmåga att göra sånt som du vill göra
55. dina relationer med andra människor
56. hur ofta du träffar folk eller är i sociala sammanhang

C. Hur mycket tror du att sättet du pratar på kommer att ligga i vägen för dina möjligheter att…?
Inte
alls
1

Lite
2

En
del
3

Mycket
4

57. läsa vidare (till exempel på högskola eller yrkeslinje)
58. få ett jobb
59. gifta dig eller ha ett långvarigt förhållande
60. få ett bra liv

D. När du tänker på hur du pratar, hur mycket hindrar det dig från att säga det du vill säga…?
Inte alls Lite
En del Mycket Helt och
1

2

3

4

hållet
5

61. hemma
62. i skolan
63. i sociala
sammanhang

Helt
och
hållet
5

6

Yvonne Backlund

E. Hur mycket begränsar ditt tal…?
Inte alls

Lite

1

2

En del Mycket Helt och
3

4

hållet
5

64. ditt självförtroende
65. din förmåga att ta egna beslut
66. din allmänna hälsa och
välmående
67. din allmänna energi och livsglädje

Sändning av uppgifter
Stort tack för ditt deltagande! Kom ihåg att trycka på "skicka uppgifterna".

Tryck på den här länken för att gå vidare till utlottningen av biobiljetter:
https://survey.abo.fi/lomakkeet/12903/lomake.html

Om du har frågor eller vill ha mer information, kontakta mig gärna:
Yvonne Backlund
Logopedistuderande,
Tel: 0505513544
Yvonne.backlund@abo.fi

Yvonne Backlund

Bilaga B

Så fort studien är klar, delar jag gärna med mig av resultaten om ni vill.
Under tiden, om du eller dina föräldrar har frågor eller tankar får ni gärna ta kontakt:
Logopedistuderande: Yvonne Backlund
Telefon: 050-5513544
E-post: yvonne.backlund@abo.fi
Handledare: Viveka Lyberg Åhlander
Professor i logopedi
Fakulteten för humaniora, psykologi och teologi
Åbo Akademi
E-post: viveka.lybergahlander@abo.fi

7

Yvonne Backlund

8

Finlandssvenska ungdomar som stammar har en nedsatt livskvalitet
Pro gradu-avhandling i logopedi
Fakulteten för humaniora, psykologi och teologi, Åbo Akademi
Resultatet från en pro gradu-avhandling i logopedi visar att finlandssvenska ungdomar som stammar
rapporterar signifikant nedsatt livskvalitet till följd av sin stamning, jämfört med jämnåriga ungdomar
som inte stammar. Yvonne Backlund har undersökt finlandssvenska ungdomars upplevelser kring sin
stamning och sitt tal med hjälp av två olika självskattningsformulär.
Ungdomarna som stammar rapporterade nedsatt självkännedom och kunskap om sin talförmåga; fler
negativa reaktioner på sitt tal; större inverkan från miljön på sitt tal och sämre livskvalitet jämfört med
ungdomarna som inte stammar. Ungdomarna som inte stammar rapporterade trots det också en viss
påverkan av sitt tal.
Backlund menar att de här resultaten är viktiga att ta i beaktande vid talterapi för personer som
stammar. Resultaten tyder också på att ungdomar i Finland behöver mer kunskap och information om
stamning och behandlingsmöjligheter.

Sammanlagt deltog 15 finlandssvenska ungdomar som stammar och 95 finlandssvenska ungdomar
som inte stammar i åldern 13–17 år. Alla deltagarna svarade på en av två elektroniska enkäter
beroende på om de själva upplever att de stammar eller inte; OASES-T eller en egen utformad
parallellenkät. I enkäterna efterfrågades bland annat uppgifter om tal och kommunikation i vardagen
och attityder kring tal och stamning. Ungdomarna kom i kontakt med enkäterna antingen via
skolan/gymnasiet eller sin talterapeut/stamningsförening.

Ytterligare information fås av:
Yvonne Backlund
Magisterstuderande i logopedi
Logopedi/Åbo Akademi
050 551 3544
yvonne.backlund@abo.fi
Viveka Lyberg Åhlander
Professor i logopedi
Logopedi/Åbo Akademi
viveka.lybergahlander@abo.fi

