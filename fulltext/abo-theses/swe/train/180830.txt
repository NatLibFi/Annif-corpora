När krisen knackar på
En komparativ studie av Finlands, Sveriges, Norges och Danmarks
centralförvaltningars bruk av policyinstrument vid den politiska coronahanteringen

Pro gradu-avhandling i offentlig förvaltning
Heidi Magdalena Eriksson, 40743
Åbo Akademi, Åbo
Fakulteten för samhällsvetenskaper och ekonomi
Våren 2021
Handledare: Siv Sandberg

Abstrakt
Universitet: Åbo Akademi
Fakultet: Fakulteten för samhällsvetenskaper och ekonomi
Ämne: Offentlig förvaltning,
Författare: Heidi Eriksson
Arbetets titel: En komparativ studie av Finlands, Sveriges, Norges och Danmarks
centralförvaltningars bruk av policyinstrument vid den politiska coronahanteringen
Handledare: Siv Sandberg
Coronapandemin pågår i skrivande stund (våren 2021) och påverkar hela världen. Norden som i
vanliga fall ofta har ett integrerat samarbete har till stor del stängt de nationella gränserna och det
tillämpas olika lösningar för att hantera samma utmaning. Det är första gången som Norden i
modern tid behöver hantera en så pass komplex kris som coronapandemin, vilket lett till
uppkomsten av en ny slags krishantering där centralförvaltningen tidvis behöver ingripa i annars
decentraliserade beslutskedjor för att samordna nationella krisåtgärder. Krisers återkommande
karaktär och det faktum att pandemihantering är nytt för det moderna Norden ökar behovet av att
dra lärdomar från krisen. Målsättningen med denna avhandling är därför att studera likheter och
variationer i Finlands, Sveriges, Norges och Danmarks centralförvaltningars politiska
krishantering av coronautbrottet.
För att praktiskt kunna undersöka variationer och likheter i nordisk krishantering fokuserar
avhandlingen på de nordiska centralförvaltningarnas bruk av policyinstrument för att hantera
coronautbrottet samt de institutionella dragen som eventuellt påverkar krishanteringen. Den
empiriska studiens resultat tyder på att de nordiska centralförvaltningarna använt liknande
policyinstrument, även om tillämpningen och utsträckningen av de specifika instrumenten varierar.
Resultatet tyder även på att ministermakten och graden av centraliserade befogenheter i
krissituationer påverkar antalet policyinstrument som brukas. Detta syns bland annat genom att
den danska centralförvaltningen infört flest och hårdast policyinstrument för att hantera
coronakrisen medan Sverige infört minst åtgärder, baserat på det granskade materialet.
Orsaken till att det förekommer variationer i den nordiska krishanteringen kan delvis
härledas till de rättsliga ramverken som tillämpas vid hanteringen av coronapandemin samt den
administrativa traditionen. Pandemin har i alla nordiska länder bidragit till en centralisering av ett
annars decentraliserat samhällsupplägg, men de nordiska centralförvaltningarna har olika ramverk
som tillämpas under krisförhållanden vilket ger centralförvaltningarna varierande befogenheter.
Även den administrativa kulturen har påverkat ländernas coronahantering, exempelvis har Finland
och Sverige små ministerier och ofta självständiga myndigheter medan Norges och Danmarks
politiker har större inflytande på administrationen. Det är alltså enklare för Norge och Danmark att
införa snabba åtgärder vid krissituationer.
Nyckelord: Norden, krishantering, coronapandemin, governance, förvaltning, offentlig förvaltning
Datum: 24.3.2021

Sidantal: 65 (+ 7 sidor källhänvisningar)

Innehållsförteckning
1. Inledning och bakgrund

1

1.1 Syfte, frågeställning och avgränsning

3

1.2 Coronapandemin

4

1.3 Disposition

6

2. Teoretiskt underlag

7

2.1 Kriser och krishantering

7

2.2 Policyprocess, policylandskap och policydesign

12

2.3 Policyinstrument

15

2.4 Nordiska regeringars förvaltningskultur

19

2.5 Teoretisk sammanfattning

21

3. Genomförandet av studien

23

3.1 Undersökningsupplägget

23

3.2 Datainsamling och dataurval

24

3.3 Dataanalys och databearbetning

26

3.4 Policyinstrumentens operationalisering

27

3.5 Validitet och reliabilitet

30

4. Nordiska centralförvaltningars krisberedskap

32

4.1 Finlands krisberedskap

33

4.2 Sveriges krisberedskap

37

4.3 Norges krisberedskap

40

4.4 Danmarks krisberedskap

43

4.5 Sammanfattning av den nordiska krisberedskapen

45

5. Nordiska centralförvaltningars politiska hantering av coronautbrottet

47

5.1 Mjuka policyinstrument

48

5.2 Rättsliga policyinstrument

50

5.3 Finansiella policyinstrument

53

5.4 Hybridinstrument

57

5.5 Resultatsammanfattning

59

6. Avslutande sammanfattning och diskussion

62

Källhänvisningar

66

Tabellförteckning:
Tabell 1. Coronasituationen i Finland, Sverige, Norge och Danmark.
Tabell 2. Krisers orsak (y-axel) och krisens fas (förvaltningens åtgärder) (x-axel).
Tabell 3. Skillnader i policyprocessens vardag och krissituationer.
Tabell 4. Saker att beakta vid användning av policyinstrument till vardags, i krissituationer och
faktorer som är viktiga oavsett situation.
Tabell 5. Vad för faktorer påverkar hur centralförvaltningen hanterar en krissituation?
Tabell 6. Operationalisering av de för studien relevanta policyinstrumenten.
Tabell 7. Ansvarsfördelningen under normala omständigheter i Finland.
Tabell 8. Centralförvaltningens styrande regelverk under covid-krisen.
Tabell 9. Nordiska centralförvaltningars bruk av mjuka policyinstrument. Bruket av
policyinstrument markeras ”x”=ja, ”-”=nej.
Tabell 10. Nordiska centralförvaltningars bruk av mjuka policyinstrument (stapeldiagram).
Tabell 11. Nordiska centralförvaltningars bruk av rättsliga policyinstrument. Bruket av
policyinstrument markeras ”x”=ja, ”-”=nej.
Tabell 12. Nordiska centralförvaltningars bruk av rättsliga policyinstrument (stapeldiagram).
Tabell 13. Nordiska centralförvaltningars bruk av ekonomiska policyinstrument. Bruket av
policyinstrument markeras ”x”=ja, ”-”=nej.
Tabell 14. Nordiska centralförvaltningars bruk av ekonomiska policyinstrument (stapeldiagram).
Tabell 15. Nordiska centralförvaltningars bruk av hybridinstrument. Bruket av policyinstrument
markeras ”x”=ja, ”-”=nej.
Tabell 16. Nordiska centralförvaltningars bruk av hybridinstrument (stapeldiagram).
Tabell 17. De nordiska centralförvaltningarnas bruk av policyinstrument.

1. Inledning och bakgrund
Vid omfattande, gränsöverskridande kriser är det främst centralförvaltningen, alltså regeringen,
ministrarna, ministerierna och de statliga myndigheterna, som ansvarar för att hantera situationen
och skydda befolkningen. I Norden kännetecknas statsförvaltningen i normala fall av en tydlig
beslutsfattande makt i parlamentet samt decentralisering då regionerna och kommunerna har stort
ansvar för medborgarnära service som dagvård, skola och äldreomsorg. Vid omfattande krislägen
förändras dock maktstrukturen och centralförvaltningen får större möjlighet att fatta snabba beslut
på egen hand samt samordna andra institutioners verksamhet, bland annat regionernas och
kommunernas. Exempelvis är det i normala fall främst kommunerna som ansvarar för skolorna men
i krissituationer kan beslutanderätten kring bland annat stängande av skolor ges till
centralförvaltningen för att smidigare kunna införa nationella krisåtgärder.
Trots att Norden ofta utgår från samma strukturella grunder så har den i skrivande stund pågående
coronapandemin visat att Norden som annars ofta kännetecknas av ett integrerat samarbete och
likheter i samhällsdrag till stor del stängt de nationella gränserna och tillämpat olika lösningar för
att hantera samma utmaning. Trots att de nordiska länderna har liknande samhällsstruktur så finns
det nämligen administrativa och rättsliga variationer som leder till skillnader i sättet man hanterar
kriser. Ett för denna avhandling viktigt exempel är det faktum att Finland och Sverige har små
ministerier och i stor utsträckning självständiga myndigheter medan Norges och Danmarks politiker
har större inflytande på administrationen. Det är alltså enklare för Norge och Danmark att införa
snabba åtgärder vid krissituationer (Strang, 2020). Det förekommer även variationer sätt till de
rättsliga ramverken som styr krishanteringen. För att underlätta krishantering som ofta kännetecknas
av tidspress har centralförvaltningarna ofta färdigt etablerade regelverk som träder i kraft vid
krissituationer och som ger regeringen utvidgade befogenheter i syfte att skydda befolkningen.
Exempelvis får Finlands regeringen genom beredskapslagen (29.12.2011/1552) möjlighet att bruka
strängare styrmedel än vanligt, de kan bland annat inskränka på de mänskliga friheterna i ett försök
att under undantagsförhållanden skydda medborgarna. De nordiska länderna har dock olika
regelverk som träder i kraft under krissituationer, samtidigt som de brukar de utvidgade
befogenheterna i olika utsträckning, vilket leder till variationer sett till krishantering.
Det är första gången som Norden i modern tid behöver hantera en så komplex kris som
coronapandemin, vilket lett till uppkomsten av en ny slags krishantering där centralförvaltningen
tidvis behöver ingripa i annars decentraliserade beslutskedjor för att samordna nationella
restriktioner och rekommendationer. Krisers återkommande karaktär och det faktum att
pandemihantering är nytt för det moderna Norden ökar behovet av att dra lärdomar från krisen.

1

Även andra aktörer som NordForsk, ett organ underställt det Nordiska ministerrådet som arbetar
med finansiering av för Norden relevant forskning, har belyst behovet av studier kring hur de
nordiska regeringarna förhåller sig till beredskap och krishantering. NordForsks direktör, Arne
Flåøyen, menar att det finns mycket att lära från de nordiska ländernas hantering av den pågående
pandemin, han säger bland annat att:
”Covid-19 är den största kris som drabbat våra nordiska länder sedan andra världskriget.
Våra samhällen är satta på stora prov, och vi försöker hantera situationen på bästa möjliga sätt. Vi
talar gärna om att Norden är världens mest integrerade region, men i den aktuella krisen ser vi att
det är svårt att samordna insatser över nationsgränserna … Varje land har sin egen strategi och sina
egna lösningar på covid-19. Ur en forskares perspektiv kan det vi ser nu jämföras med ett gediget
experiment om hur man försöker lösa samma kris, men på olika sätt. Genom att samarbeta kring
forskning kan vi lära av varandra och rusta våra samhällen bättre för att hantera kommande
pandemier.” (Nordiskt samarbete, publicerad 14.04.20)
Målsättningen med denna avhandling är att bidra till denna kunskapslucka genom att studera
likheter och variationer i Finlands, Sveriges, Norges och Danmarks centralförvaltningars politiska
coronahantering. För att praktiskt kunna undersöka variationer och likheter i nordisk krishantering
fokuserar avhandlingen främst på de nordiska centralförvaltningarnas bruk av policyinstrument för
att hantera krisen samt de institutionella och rättsliga dragen som påverkar krishanteringen.

2

1.1 Syfte, avgränsning och frågeställning
Fokuset

för

denna

avhandling

är

alltså

Finlands,

Sveriges,

Norges

och

Danmarks

centralförvaltningars politiska coronahantering. Centralförvaltningen får som ovan nämnts ofta
utvidgade

befogenheter

i

krissituationer

men

det

förekommer

variationer

sett

till

förvaltningstradition, det rättsliga ramverk som träder i kraft i pandemisituationer, de befogenheter
som det rättsliga ramverket tillåter samt den praktiska hanteringen och bruket av policyinstrument
för att hantera coronautbrottet. Utgångspunkten för denna avhandling är att det finns ett samband
mellan de rättsliga förutsättningarna som de nordiska centralförvaltningarnas krislagstiftning
möjliggör och den faktiska krishanteringen. Avhandlingens syfte är således att utgående från en
teoretisk ram kring bland annat centralförvaltningars krishantering och policyprocess kartlägga
variationer i nordiska regeringars krislagstiftning, valda policyinstrument och politiska
krishantering av coronakrisen. Det är således en kartläggande studie med ett komparativt element.
För att förtydliga studiens avgränsning är det i ett inledande stadie viktigt att betona att en kris kan
ha flera olika nivåer. Coronautbrottet har visat sig vara (eller åtminstone bidragit till) både en
medicinsk, ekonomisk och social kris. Detta innebär att coronakrisen hanteras på flera olika fronter
av ett flertal olika aktörer. I den här studien beaktas endast centralförvaltningarnas politiska
krishantering, inte exempelvis den medicinska nivån eller hur hälso- och sjukvården handskas med
krisen. Detta för att det är just centralförvaltningarna som genom centraliseringen vid krissituationer
ofta får utvidgade befogenheter för att samordna krishanteringen. Det är intressant att studera just
de nordiska länderna då de i sin verksamhetsform och grundläggande värderingar vanligtvis är
relativt likformiga. Valet att inte inkludera Island i studien har att göra med dess låga invånarantal
jämfört med de övriga nordiska länderna samt dess ö-status.
Forskningsfrågor som ämnas besvaras genom denna studie är:
1. Vilka ramverk har påverkat de fyra nordiska centralförvaltningarnas coronahantering?
2. Hurdana policyinstrument har Finlands, Sveriges, Norges och Danmarks centralförvaltningar
använt i försök att få bukt med coronakrisen?
3. I vilken utsträckning har de nordiska regeringarna brukat de utvalda policyinstrumenten?
4. Finns det skillnader och likheter i de nordiska centralförvaltningarnas krishantering?
Krishantering är idag en stor del av centralförvaltningens arbete och kriser är ett återkommande
fenomen i samhället. Det är därför viktigt att studera kriser som coronautbrottet och
centralförvaltningars krishantering då det kan bidra till potentiella lärdomar inför kommande kriser
och utmaningar. Trots att studien innehåller ett jämförande element så är tanken inte att utse en
vinnare eller förlorare utan främst att skapa eventuella lärdomar inför framtiden.
3

1.2 Coronapandemin
I detta kapitel beskrivs kort coronautbrottet och smittoläget i Norden för att klargöra pandemins
omfattning. Världshälsoorganisationen (WHO) som är en viktig aktör i den globala
smittohanteringen beskriver covid-19 som en smittosam sjukdom orsakad av det nyligen funna
coronaviruset. Viruset smittar främst genom droppsmitta, det vill säga genom exempelvis saliv eller
snor när en smittad person nyser eller snyter sig. Man kan således undvika smittospridning genom
exempelvis god hand- och hosthygien samt social distansering. De flesta människor som får covid19 får milda eller måttliga symptom och eventuella andningsbesvär. För personer i riskgrupper, till
exempel äldre individer eller personer med underliggande sjukdomar, kan viruset dock vara
allvarligt och i värsta fall dödligt. Enligt WHO är bästa sättet att kontrollera smittan genom att vara
välinformerad om covid-19 och hur det smittar (WHO, 2020).
Coronaviruset hamnade på WHO:s agenda den 31 december 2019 då Wuhan i Kina rapporterade
om insjuknade. Det är oklart exakt hur viruset uppstod, men det kom sannolikt från en enskild
smitta som skedde mellan djur och människa. Norden konstaterade sitt första covid-fall i slutet av
januari 2020 då en turist från Wuhan insjuknade i Finland. Nedan i tabell 1 kan man se Finlands,
Sveriges, Norges och Danmarks invånarantal, det totala antalet konstaterade covid-fall i april,
september och december samt det totala antalet covid-relaterade dödsfall i landet under år 2020.
Tabellen ger en bild över hur omfattande smittan var även i Norden. Den mest markanta skillnaden
de nordiska ländernas situation emellan är att Sveriges antal smittade och döda i covid-19 är
flertalet gånger större än de övriga ländernas.
Tabell 1. Coronasituationen i Finland, Sverige, Norge och Danmark. Källa: worldometers
Land

Invånarantal 2019

Konstaterat
antal covid-fall
t.o.m. april
2020

Konstaterat
antal covid-fall
t.o.m.
september
2020

Totalt
antal
covid-dödsfall
t.o.m.
september
2020

Totalt
antal
konstaterade
covid-fall
t.o.m.
december
2020

Totalt antal
coviddödsfall
t.o.m.
december
2020

Finland

5,52
miljoner

1 446

8 142

336

36 107

561

Sverige

10,23
miljoner

5 321

84 567

5 803

454 761

9 818

Norge

5,81
miljoner

4 877

10 871

264

49 567

436

Danmark

5,39
miljoner

3 107

17 084

625

163 479

1 298

4

Det är ännu något oklart exakt vilka faktorer som påverkar smittosituationen i länderna utöver de
specifika krisåtgärderna och de rättsliga ramarna beslutsfattarna agerar inom. För att belysa krisens
komplexitet är det värt att påpeka att det spekulerats att ländernas befolkningstäthet (Wong & Li
2020), klimat, ekonomi, demokratiska situation (Hossain, 2020) samt sjuk- och hälsovårdssystem
kan inverka på nationernas smittoläge. Det är viktigt att genomgående beakta att krisens
komplexitet påverkas av flertalet faktorer, även om denna avhandling endast fokuserar på ett fåtal.
Coronakrisen har emellanåt jämförts med spanska sjukan som härjade i slutet av första världskriget.
Det finns vissa likheter om man ser på hur viruset snabbt spred sig över jordklotet samt i sättet
regeringars åtgärder kraftigt varierar. Centralförvaltningarnas insatser har varierat från att delvis
ignorera problemet till att införa stränga utegångsförbud och begränsa rörelsefriheten, vilket i sin tur
lett till varierande antal döds- och smittofall länder emellan (Brands & Gavin 2020). På bara några
månader har samhällen gått från ett scenario där pandemier inte upplevs vara ett direkt hot till att
leva med dess medföljande konsekvenser och osäkerhet. Man vet fortfarande inte exakt hur
coronaviruset sprids, varför det påverkar vissa demografiska grupper mer än andra eller hur man
bäst begränsar och behandlar det. Den europeiska uppfattningen har dock redan från försommaren
2020 varit att massvaccinationer kan vara den mest hållbara lösningen. Vaccinationerna påbörjades
inom EU-området i slutet av december 2020 och det är EU som ansvarar för uppköpet av vaccin
även om det är medlemsstaterna som enligt nationella vaccinationsstrategier distribuerar det
(Europeiska kommissionen, hämtad 1.2.2021).
Idag förs en livlig debatt kring vad som gjorts rätt och fel vid coronahanteringen. Pandemin har
rubbat mångas tilltro till vetenskap och beslutsfattare då viruset tog världen på sängkanten - även
om så kanske inte borde varit fallet. Offentliga hälsoexperter och epidemiologer har länge varnat för
virala pandemier, speciellt riskerna med virus som rör sig från andra levande varelser till människor.
Sars, mers och ebola har visat faran med sjukdomar som rör sig över nationsgränser och samtidigt
belyst behovet av både nationella och internationella åtgärder. Dessa tidiga varningsrop har dock
gått relativt obemärkta och många länder var inte förberedda och har inte kunnat hantera
coronautbrottet effektivt till följd av detta (Brands & Gavin 2020). Kort sagt har coronakrisen
påverkat världen och de nordiska länderna hårt vilket för med sig ett stort antal frågor som i nuläget
saknar fullständiga svar. Detta ökar pressen på centralförvaltningen, dess krisåtgärder samt behovet
av studier som drar lärdomar från coronakrisen inför framtiden.

5

1.3 Disposition
Coronakrisen är alltså en i skrivande stund pågående kris som påverkar hela världen. Nordiska
länder som annars ofta kännetecknas av likformighet tillämpar olika lösningar på samma
utmaningar, delvis på grund av de varierande rättsliga och institutionella ramverk som styr
centralförvaltningarnas krishanteringen. Krisers återkommande karaktär och det faktum att
pandemihantering är nytt för det moderna Norden ökar behovet av att dra lärdomar från krisen,
vilket är målsättningen med denna avhandling. Kommande kapitel innehåller ett teoretiskt underlag,
ett kapitel som klargör genomförandet av den empiriska studien, den faktiska empiriska studien som
kartlägger centralförvaltningarnas rättsliga krisberedskap och bruk av policyinstrument samt
avslutningsvis en resultatdiskussion och sammanfattning.
Det teoretiska underlaget i avhandlingens andra kapitlet skapar en större förståelse av den empiriska
delen som introduceras i kapitel fyra. Teorin behandlar kriser och krishantering för att sätta in
coronakrisen i sitt rätta sammanhang och beskriva centralförvaltningarnas dilemman. Efter det
beskrivs den normativa policyprocessen som förklarar hur beslut formas för att förstå vad
centralförvaltningen bör beakta vid krishanteringen. Sedan flyttas fokuset närmare in på
policylandskap, policydesign och policyinstrument som beskriver hur regeringars beslutsprocess
formas utifrån de tillgängliga förutsättningarna samt hur man kan resonera kring tillgängliga
krisåtgärder. Sedan presenteras även de nordiska centralförvaltningarnas verksamhetsdrag för att ge
viss insyn kring vilka omständigheter som generellt styr de nordiska regeringarna.
Avhandlingens tredje kapitel tydliggör den empiriska studiens upplägg sett till bland annat
datainsamling och urval, hur data bearbetas och analyseras samt studiens validitet och reliabilitet.
Det är även i det tredje kapitlet som begreppet policyinstrument operationaliseras. Tanken är att
detta kapitel ska förklara den empiriska studiens genomförande, alltså vilket material som granskas,
informationshantering och vad som bör beaktas när man läser studien.
Avhandlingens

empiriska

del

inleds

i

kapitel

fyra

som

diskuterar

de

nordiska

centralförvaltningarnas krisberedskap med fokus på de rättsliga ramverk som tillämpats vid
coronahanteringen. Alltså kort sagt vilken lagstiftning och vilka principer som styr Finlands,
Sveriges, Norges och Danmarks politiska krishantering av coronapandemin. Kapitel fem kartlägger
sedan de faktiska policyinstrument som vidtagits utifrån materialet och undersökningsupplägget
som klargörs i kapitel tre. Resultatet diskuteras komparativt och avhandlingen avslutas med en
heltäckande sammanfattning. Målet med studien är som tidigare nämnts inte att dra slutsatser kring
vem som klarat sig bättre eller sämre, utan främst att identifiera eventuella mönster, likheter och
olikheter kring hur de nordiska centralförvaltningarna hanterat krisen.
6

2. Teoretiskt underlag
Kapitel två utgör avhandlingens teoretiska ramverk och består av för avhandlingen relevant tidigare
forskning

inom

bland

annat

kriser,

krishantering,

policyprocessen,

policydesign

och

policyinstrument samt nordisk förvaltningskultur. Avhandlingen behandlar kriser och krishantering i
kapitel 2.1 för att sätta in covid-krisen i ett mer förståeligt sammanhang samt för att diskutera
centralförvaltningens dilemman vid coronahanteringen. Kapitel 2.2 beskriver policyprocessen,
policylandskap och policydesign, alltså hur centralförvaltningen fattar och formar beslut. I kapitlet
förklarar även hur centralförvaltningens beslutsfattande ser ut i krissituationer respektive till
vardags. Kapitel 2.3 diskuterar policyinstrument, främst på ett generellt plan för att sedan gå
närmare in på avhandlingens operationalisering av policyinstrument i kapitel 3.4. Kapitel 2.4
diskuterar nordisk förvaltningskultur för att skapa en tydlig bild av nordiska samhällsvärderingar
och variationer i institutionella sammanhang. Avslutningsvis sammanfattas det teoretiska underlaget
i kapitel 2.5 för att i kapitel 3 gå närmare in på genomförandet av den empiriska studien.

2.1 Kriser och krishantering
Coronapandemin är en i skrivande stund aktuell och ännu ”olöst” kris. I detta kapitel diskuteras
därför krisbegreppet och krishantering i ett försök att fördjupa förståelsen för de omständigheter och
frågeställningar centralförvaltningen arbetar med.
Rosenthal och Hart (1996) definierar en kris som en situation där det finns ett upplevt hot mot ett
socialt systems kärnvärderingar eller livsuppehållande funktioner som kräver akut hantering under
osäkra omständigheter. Andra talar om en kris när potentiella hot, exempelvis terroristattacker,
börskrascher, klimatförändringar och nya pandemier, blir verklighet (Rosenthal, Boin & Comfort,
2001). Somliga menar även att en kris inte existerar utanför människors uppfattning. Med detta
menas att begreppet ”kris” är något människor sammanlänkar med det man gemensamt upplever är
under hot. Enligt detta synsätt är något bara en kris när människor upplever att något är under direkt
hot och kräver direkta motreaktioner. Ytterligare ett sätt att se kriser är som empiriska fenomen,
alltså något som kan mätas och vars effekter kan observeras (Boin, Ekengren & Rhinard 2020).
Coronakrisen kan tänkas passa in på samtliga ovanstående krisdefinitioner, dels för att samhället
uppfattar det som en kris och dels genom pandemins konkreta effekter på omgivningen.
Kriser kan också sägas ha olika ”egenskaper”. Coronakrisen har till exempel beskrivits som en
krypande kris (”creeping crisis”). En krypande kris innebär ett hot mot kollektivt delade
värderingar/system, är antydd av tidigare händelser samt bristfälligt uppmärksammad av ledande
auktoriteter. Detta syns bland annat på sättet beslutsfattare inte direkt reagerade och förberedde sig
7

på pandemin trots att man såg hur viruset snabbt spred sig från Kina till omvärlden. En ond cirkel
av oförmåga att reagera i förebyggande syfte helt enkelt. Coronakrisen kröp sig således på länder
och beslutsfattare fullt synlig. Detta är dock inget nytt fenomen och hände bland annat med aids,
klimatkrisen och migrationskrisen 2015. Något kan ligga och bubbla länge innan människor
upplever att det kokar över och börjar kalla det ”kris”. Som nämndes i introduktionen har experter
länge varnat för att en pandemi snabbt kan bli verklighet, men det här sortens hot är lätta att
ignorera fram tills det att de drabbar näromgivningen (Boin, Ekengren & Rhinard, 2020).
Somliga menar att den här oförmågan att bearbeta kriser beror på att kriser inte passar in i det
etablerade förvaltningssammanhanget och att kriser i takt med samhällsutvecklingen blir allt mer
utmanande att hantera. Kriser går allt mer över geografiska och administrativa gränser vilket testar
centralförvaltningens

koordination,

leverans

samt

rättsliga

och

analytiska

kapacitet.

Gränsöverskridande kriser utmanar de existerande förvaltningsmönstren och belyser ofta en obalans
mellan den organisatoriska strukturen och problemstrukturen (Christensen & Laegreid, 2016). Detta
blev exempelvis tydligt under coronakrisen då vissa länder inte hade rättsliga förutsättningar att
centralisera beslutsfattandet och ge regeringen de befogenheter som krävs för att samordna
krishanteringen. Detta ledde i sin tur till att många valde att skapa ny lagstiftning eller anpassa
tidigare ramverk för att hantera coronapandemin.
Coronautbrottet kan även definieras som ett så kallat ”lömskt problem” (”wicked problem”) som
kräver koordination mellan flertalet aktörer, organisationer och uppfattningar. Så kallade lömska
problem är svårdefinierade då de är så tätt sammanflätade med andra problem. När man har att göra
med ett lömskt problem som coronautbrottet måste man först bestämma huruvida målsättningen är
att lindra, utrota eller anpassa sig till problemet. Sedan måste man förstå sambandet mellan
huvudproblemet, coronautbrottet, och andra medföljande problem som arbetslöshet och
överbelastad sjukvård. Lömska problem eller kriser överlag har sällan en bra, mätbar eller tydlig
lösning (Peters 2018). Majoriteten organisationer och institutioner har som ovan nämnts heller inte
blivit skapade för att kunna förutse eller hantera kriser effektivt. De saknar därför de grundläggande
färdigheterna och kunskaperna för effektiv krishantering (Mitroff 2000).
Krishantering syftar generellt till processen varvid en institution hanterar en kris innan, under och
efter att den har hänt. Processen inkluderar identifierande, utvärdering, förståelse av och
bearbetning av krisen. Krishantering handlar inte bara om praktisk och teknisk begränsning av
krisens effekter (även om det är denna avhandlings huvudsakliga fokus) utan involverar även
konflikter och utmaningar inom bland annat makt, tillit och legitimitet (Christensen & Laegreid,
2016). Andrew (2013) utgår från att krishantering spelar in i specifika institutionella, politiska och
8

organisatoriska sammanhang som styr hanteringens prestanda. Coronahanteringen sker exempelvis
inom flertalet institutioner men det är främst centralförvaltningen som samordnar nationella
krisåtgärder. Centralförvaltningarnas krishantering spelar dock in i olika institutionella och politiska
sammanhang då det förekommer nordiska variationer kring bland annat ministermakt samt rättsliga
krisramverk. Krishantering anstränger därför både centralförvaltningarnas kapacitet och legitimitet.
Christensen och Laegerid (2016) påtalar vikten av båda delar: ”We highlight the importance of
building organizational capacity by focusing on the coordination of public resources, decisionmaking systems, and governance tools, and we underscore the relevance of legitimacy by
emphasizing the importance of public perceptions, attitudes, and trust vis-à-vis government
arrangements for crisis management”.
Även krisens fas, typ samt orsaken till krisen påverkar regeringens funktion i krishanteringen. Är
exempelvis krisens fas i ett skede där den kräver förebyggande åtgärder eller praktisk hantering
samt är orsaken till krisen naturskapad eller människoskapad. I tabell 2 nedan ser man ett exempel
på vad detta innebär (Fimreite m.fl. 2011). En kris passar vanligtvis in i en ruta men det är svårt att
sätta in komplexa kriser som coronapandemin i endast en ruta. Pandemin kan anses vara
naturskapad samtidigt som den upprätthålls av människoaktiviteter, vilket innebär att man delvis
kan se pandemin som människoskapad. Jämfört med andra naturskapade kriser som stormar,
jordbävningar och tsunamis är coronautbrottet även mer gränsöverskridande än kriser som ofta
drabbar geografiskt avgränsade områden. Då coronakrisen pågått i snart ett år kan man också
konstatera att pandemins direkta hot är mer långdraget än andra naturskapade katastrofer. Krisens
fas är också mer komplex då centralförvaltningen både förebygger vidare smittspridning genom att
tillämpa olika policyinstrument samtidigt som den måste hantera pandemins och restriktionernas
effekter, bland annat medicinska och ekonomiska.
Tabell 2. Krisers orsak (x-axel) och krisens fas sett till förvaltningens åtgärder (y-axel).
(Sandbergs tolkning av Fimreite 2011)
Naturskapad

Människoskapad

Förebyggande

Flygförbudet efter det isländska Antiterrortilltag
askmolnet

Hantering

Stormskador

Terrorattacken vid trätorget

När det kommer till krishantering finns heller ingen enskild eller tydlig lösning vilket belyser vikten
av att särskilja på både typen av kris och kontext. Trots att det inte finns ett facit i krishantering så
finns det nämligen flertalet studier och tidigare erfarenheter som man kan ta övergripande lärdomar
från. Bland annat behöver regeringen i sin krishantering agera stabilt och signalera ledarskap. De
9

måste även handla snabbt, vilket begränsar antalet hanteringsalternativ (Christensen & Laegreid,
2016), Pech & Slade (2003) beskriver hur kritiskt beslutsfattande kräver tillräckligt med tid och rum
för att formas. När krisen är sådan att beslutsfattaren har varken tid eller rum för analys, reflektion
eller eftertänksamma handlingar, är det möjligt att det slutliga beslutet är sammanflätat med risker
och problem. Under krissituationer är det dock svårt att styra genom fullständig konsensus då
tidspress och hot kräver snabba beslut, alltså måste regeringen agera snabbt och inte fastna i långa
debatter (Sapriel 2003). Det här är även orsaken till att det sker en centralisering vid krissituationer
och att det ofta är det ansvariga ministeriet som tar huvudansvaret för samordningen, under
coronapandemin är det exempelvis främst ländernas hälsovårdsministerium som ansvarat för
krishanteringen. Beslutsfattare behöver även korrekt och tillräcklig information vilket varit
utmanande under coronautbrottet. Har man inte tillgång till rätt sorts information måste man som
beslutsfattare försöka samla och validera data för att kunna bestämma nästa steg (Ho, 2009), vilket
även det kräver tid som inte alltid finns tillgänglig. Osäkerheten kring denna nya slags krishantering
av pandemier i Norden har därför bidragit till stora utmaningar då man inte är har tidigare
erfarenheter från området samt tids- och informationsbrist.
En i krislitteraturen återkommande nyckel till att hantera kriser är bra förberedelse. Tyvärr är det
sällan regeringar och beslutsfattare faktiskt förbereder för specifika kriser på förhand, så var också
fallet för de nordiska länderna under coronakrisen då det fanns få färdiga pandemistrategier
samtidigt som de rättsliga ramverk som i början styrde pandemihanteringen inte var skapta för att
hantera denna typ av utspridda pandemier. En orsak till att förberedande och förebyggande arbete
ofta är bristfälligt är att det inte finns stor politisk vinst i att ta åt sig ära för kriser som inte inträffar.
Det är även svårt att förbereda sig för kriser som man inte upplevt eller upplever som direkta hot
(Boin m.fl. 2005). En stor del av krishantering hänger alltså på att vara väl förberedd, inte
nödvändigtvis på detaljnivå men att åtminstone ha en allmän kännedom om vilka medel som finns
tillgängliga, vilka nätverk som kan tas i bruk och så vidare.
Litteraturen förespråkar även att krishanteringens design bygger på decentralisering. Somliga menar
att centralförvaltningen främst bör assistera, möjliggöra och vara redo att ta över när underliggande
institutioners kapacitet inte räcker till. Regeringen bör dock vara flexibel och fatta beslut som
understående aktörer kan följa om situationen kräver det (Rosenthal, Boin and Comfort, 2001). Då
coronautbrottet vad så pass utspritt och påverkade en så stor del av samhället valde samtliga
nordiska centralförvaltningarna att centralisera beslutsfattandet för att kunna införa nationella
restriktioner och rekommendationer. Samtliga nordiska länder har dock bara centraliserat
beslutsfattandet när det inte gått att hantera situationen enligt den vanliga decentraliserade
modellen.
10

Kort sagt tenderar kriser som coronapandemin vara oförutsägbara, kräva snabba reaktioner samt
väcka missnöje och debatt. Att planera inför det oväntade, hantera tvetydighet, brådskande behov
och samtidigt beakta medborgares förväntningar på ledarskap testar gränserna för vad den offentliga
förvaltningen klarar av (Boin m.fl. 2013). Den administrativa processen som ansvarar för
krishantering kännetecknas av spänningar som saknar generella lösningar. Regeringen måste
prioritera både legitimitet och kapacitet, vilket är svårt när det kommer till att hantera kriser som
kräver åtgärder och ingrepp från flertalet institutioner och sektorer (Hood 1991). Trots att det finns
otroligt mycket forskning kring hur man fattar ”goda beslut” vid krishantering så är faktum
fortfarande att beslutsprocessen varierar beroende på situation. Det vill säga att det som fungerar för
en beslutsfattare vid ett tillfälle kan leda till en kris för en annan. Krissituationer är svåra att
förutspå och förändras snabbt. Beslutsfattare får därmed ansvaret att förmedla förutsägbarhet
(legitimitet) och kontroll (kapacitet). De står även ensamt ansvariga för sina beslut om de visar sig
vara bristfälliga. Krishantering och beslutsfattandets kvalitet styrs mycket av de beslutsfattare som
är i kontroll vid den specifika tillpunkten. Det vore därför viktigt att dessa personer tränas och
utbildas för att hantera kriser (Ho, 2009.)
Kriser är sammanfattningsvis en del av världen idag och man står ständigt inför nya utmaningar
samt hanterar konsekvenserna av tidigare kriser. Kriser är inte längre ovanliga utan är invävda i
samhällets vardag. Trots att inte alla kriser kan förutspås eller förhindras kan de hanteras effektivare
om man förstår dem och systemet som hanterar dem. Kriser är väldigt svåra att hantera på så vis att
de varierar och att det saknas givna, universella lösningar. Vissa menar att det bästa sättet att hantera
en kris är genom att uppleva den och lära sig inför nästa gång vad som funkar och inte (Wouter,
2020). Somliga menar exempelvis att orsaken till att Finland trots samma förvaltningstradition som
Sverige har handlat annorlunda än Sverige kan ha att göra med Finlands historiska erfarenheter från
andra världskriget. Lärdomen från kriget var att om alla följer statens order kommer allt att vara
okej och det finns en förväntan om att regeringen kommer att vara beredd att agera snabbt och
kraftfullt. I Norge och Danmark handlade krigserfarenheten mer om att individens ansvar var
viktigt, medan man kanske kan säga att Sverige saknar en jämförbar krisupplevelse (Strang, 2020).

11

2.2 Policyprocess, policylandskap och policydesign
Ovanstående kapitel förtydligar att coronautbrottet utgör en komplex kris, att det vid omfattande
kriser är centralförvaltningen som hanterar situationer som kräver nationella krisåtgärder samt att
det inte finns någon färdig krishanteringsmall som garanterar bästa möjliga resultat. För att
verkligen förstå krishantering och varför de nordiska centralförvaltningarna valt att agera som de
gjort vid coronahanteringen är det nödvändigt att förstå hur beslut fattas och formas i statsmakten.
Här blir begrepp som policyprocess, policylandskap, policydesign och policyinstrument viktiga.
Policy är en process som fokuserar på problemlösning och involverar teknikaliteter samt olika
perspektiv och förslag på hur man bör gå tillväga (Clerk 2002). Policy skapas på flera olika nivåer
och institutioner, i den här studien är det dock centralförvaltningens policy som står i fokus. Som
exempel på för avhandlingen relevant policy kan man se på Norges tidslinje över coronaåtgärder
som räknar upp bland annat delegering av ansvar, praktiska åtgärder och samordningen av dessa
(norska regeringens hemsida, hämtad 13.3.2021).
Policyprocessen kan beskrivas som den politiskt-administrativa processen, det vill säga samarbetet
mellan politiker och tjänstemän, där man arbetar för att fatta politiska beslut samt få dem till
implementering. Hoppet är alltid att en ny policy ska lösa ett existerande problem (Peters 2018).
Policys skapas dock inte i ett vakuum, oavsett om det är kristider eller inte. Beslutsfattares
beslutsprocess styrs till stor del av existerande policylandskap (”policyscape”) (Mettler 2016), det
vill säga tidigare beslut som påverkar ramverket man kan agera inom. Policylandskapet stadgar inte
bara status quo för beslutsfattare utan utgörs också av de regelverk som tas i bruk under
krissituationer. Det regelverk som styr beslutsfattare i krissituationer kan också sägas utgöra staters
krisförberedelse, något som behandlas närmare i kapitel 4. (Ólafsson m.fl. 2016). Ett praktiskt
exempel på vikten av ett fungerande policylandskap för konstruktiv krishantering är den svenska
smittskyddslagen. I den svenska smittskyddslagen ligger fokus på frivillighet och den enskildes
rätt/integritet står i centrum medan följderna på kollektiv nivå kommer i andra hand. Detta har visat
sig vara utmanande under pandemins krishantering då lagen gör det svårt att samordna nationella
åtgärder (Expressen, Marteus, publicerad 10.6.20). I slutet av 2020 insåg Sverige att man bör ändra
det nuvarande policylandskapet. Målsättningen med förändringen i form av en pandemilag för
covid-19 var att ge regeringen befogenhet att besluta om fler bindande smittskyddsåtgärder än vad
tidigare var möjligt (Regeringskansliets hemsida, hämtad 28.12.20). Policylandskap spelar alltså en
vital roll för centralförvaltningarnas utgångsläge vid krishantering och är en stor orsak till att det
förekommit nordiska variationer i krisåtgärder och smittoläge.

12

Det är för studien även viktigt att belysa skillnader och likheter i policyprocessen när det kommer
till krishantering respektive ”vardagssituationer”. Exempelvis associeras kriser ofta med ett mer
politiserat och centraliserat beslutsfattande än i vanliga fall (Boin & Hart 2003). Detta beror på att
regeringar ofta får extraordinär makt i krissituationer då något måste göras snabbt och samordnas
nationellt samtidigt som krishantering ofta hänger ihop med tids- och resursbegränsningen i
samband med bristfällig information. Tanken är alltså att en centraliserad grupp beslutsfattare anses
vara mer kapabla att hantera en kritisk situation än större grupper aktörer på olika plan. Trots den
här generella och tillsynes logiska logiken så är det här inte alltid det bästa sättet att hantera en kris
(Hart 1993). Boin och Hart (2003) poängterar följande: “In reality, crisis-response efforts depend on
many people in several networks. At the political-strategic level, efforts to radically centralize
decision-making authority tend to cause more friction than they resolve because they disturb wellestablished authority patterns”.
Vid krishanteringen av coronautbrottet är också policyprocessens utformande av intresse, något som
kallas policydesign. Howlett och hans kollegor (2015) definierar policydesign som den avsiktliga
och medvetna processen där man definierar politiska mål och ansluter dem till instrument som
förväntas förverkliga dessa målsättningar. Den generella poängen med policydesign är alltså att
precisera målsättningar och hur man vill uppnå dessa. Man kan även säga att policydesign handlar
om att sammanlänka problem, lösningar, policyinstrument, värderingar och implementering (Peters
2018). Man kan se policydesign som ett alternativ till att fatta beslut baserat på en slumpmässig, lös
idé om utveckling. I flera länders policyprocess finns dock det slumpmässiga inslaget fortfarande
kvar. Policydesign har studerats både från politiska och tekniska vinklar, oavsett infallsvinkel är
designens målsättning att skapa bra policy samt en uppfattning om vad god policy är (Peters 2018).
Policydesign kan kort sagt anses handla om att skapa en acceptabel definition av ett problem, välja
instrument som ska ”lösa” problemet och slutligen implementera den valda lösningen. När man ser
på coronapandemin har det dock krävts flera policyprocesser och tillhörande policydesign. Det
handlar visserligen om ett problem, coronapandemin, men dess konsekvenser är inte bara
medicinska utan även sociala och ekonomiska, vilket kräver flera olika instrument och åtgärder på
samma gång. Ett annat sätt att se på policydesign är att sätta de tillgängliga instrumenten i fokus och
anta att det främst är genom dem man löser problemen. Då man hanterar komplexa problem blir
detta svårt då man varken kan se problemets alla dimensioner eller ett självklart sätt att hantera det
på. I ett sånt fall, som vid hanteringen av coronapandemin, är det alltså nödvändigt att överväga
flertalet olika instrument och alternativ. Man kan välja att dela upp ett komplext problem i
”hanterbara bitar” och ta tag i varje bit med de instrument som ter sig lämpliga för den specifika
problematiken (Peters 2018).
13

När man har att göra med ett så pass komplext problem som coronakrisen finns det alltså flertalet
faktorer som bör beaktas. Man måste förstå att alla problem inte kan hanteras likadant samtidigt
som man bör komma ihåg den sociala och politiska verkligheten man agerar i. Det bör även skapas
något slags mått på när man ”lyckas” för att fortsätta utveckla policyprocessen. Problemet med
komplexa, lömska problem är att de är så mångsidiga så det är svårt att märka när man gör något
rätt. Centralförvaltningen har också en tendens att gå in i gamla mönster, man vill helst lösa alla
problem med samma slags design och policyinstrument, vilket inte alltid är effektivt. Aktörer i
policy- och designprocessen bör även ha i åtanke att policydesign i grunden är politisk. Därför vill
man oftast använda incitament hellre än tvång för att nå önskvärd slutsats. Då policydesign kräver
medborgares inverkan och godkännande är det nödvändigt att det baserar sig i humana värderingar
(Peters 2018).
Krisers komplexitet, poliscapets inverkan, förväntningar på centralförvaltningen och bredden av
policyinstrument försvårar kort sagt krishanteringen. Offentliga ledare måste beakta allt från
effektivitet till rättvisa, hanterbarhet och politisk legitimitet innan de nyttjar ett policyinstrument.
Mångfalden av policyinstrument har gjort att man under vanliga omständigheter delvis kan
skräddarsy offentliga ageranden för att handskas med specifika utmaningar, delvis genom att
förändra existerande policylandskap (Salamon 2002). Detta är dock inte alltid fallet vid
krissituationer då det saknas tid att skapa nya modeller och statsmakten blir tvungen att nyttja de
instrument man har till sitt förfogande. En utmaning när det gäller att studera coronahanteringen
komparativt är också att det inte är fråga om en policyprocess, utan många tiotals i varje land, där
länderna dessutom använder sig av olika policyinstrument (Sandberg 2020). I tabell 3 kan man se
en sammanfattning av policyprocessen till vardags och i krissituationer.
Tabell 3. Skillnader i policyprocessens vardag och krissituationer.
”Vardag”

Krissituationer

Beslutsfattandet mer decentraliserat

Beslutsfattandet mer centraliserat

Beslutsfattandet mindre politiserat

Beslutsfattandet vanligtvis mer politiserat

Kan delvis skräddarsy policydesign
policylandskapet för situationen

och Blir tvungen att nyttja den policydesign,
policylandskapet och de policyinstrument som
finns till hands

En policyprocess för ett avgränsat område

Flera policyprocesser inom olika områden som
går in i varandra för att hantera enskild situation

14

2.3 Policyinstrument
I föregående kapitel diskuterades policyprocessen, policydesign och policylandskap. Det är vitalt att
förstå dessa begrepp för att få ett helhetsgrepp kring vad centralförvaltningar måste beakta innan
man kommer till stadiet att praktiskt tillämpa olika åtgärder och policyinstrument för att hantera
kriser. Regeringar har alltså ett flertal olika instrument till sitt förfogande för att hantera olika slags
situationer. I takt med att statsmakten expanderar, förändras och blir mer komplex utvecklas
kontinuerligt flertalet koordinerande policyinstrument inom olika sektorer för att hjälpa staten
reglera dessa. Att välja policyinstrument är som ovan nämnts en viktig komponent av policydesign
och krishantering. Den största skillnaden sett till policyinstrument vad gäller vardag respektive
kristillstånd är de rättsliga ramverken som träder i kraft vid krissituationer och som ofta ger
regeringen möjlighet att använda strängare krisåtgärder..
Policyinstrument kan delas in i flera olika kategorier. Bemelmans-Videc (m.fl 1998) delade in
policyinstrument i morötter, pinnar och predikan (“carrots, sticks, and sermons”), vilket innebär att
regeringen kan sporra, straffa och övertala genom moraliska övertygelser. Även Hood (1983) listar
flera instrumentklassificeringar som regeringen har till sitt förfogande; nodalitet (hänvisar till en
regerings kapacitet att vara centralt belägen i nätverk, exempelvis genom offentliga redogörelser i
media), auktoritet (makten att reglera omständigheter genom exempelvis lag), medel (staten kan ge
understöd, lån, införa skatter och subventioner) och organisationer (de kontrollerar myndigheter,
polis, centralbanken). Andra instrumentkategorier som används för att dela in statens möjligheter att
kontrollera samhället är lag och reglering, offentlig utgifter och skatter, byråkrati och offentlig
förvaltning, institutioner, information, överläggning och övertalande samt nätverk och styrning
(John 2011). Också Salamon (2002) räknar upp ett antal; direktstyrning (utförandet eller
tillbakahållandet av service från statsmakten), ekonomisk reglering, social reglering, avtal, lån,
information, försäkring, skatt och avgifter.
När Hood började tala om policyinstrument (“tools of government”) för att beskriva resurserna den
offentliga sektorn brukar för att påverka ekonomi och samhälle vaknade ett intresse för
policyinstrument och dess potentiella avtryck på offentliga beslut och åtgärder. Förstår man den
underliggande mekanismen i ett policyinstrument är det lättare att välja ett specifikt instrument för
en policydesign. Många har därför försökt skapa en algoritm för att matcha policyinstrument till
specifika utmaningar/situationer för att uppnå en ”optimal lösning” eller få någon slags vägledning.
Tyvärr är dock policydesign till stor del beroende av mänskliga bedömningar och
experimenterande. Man fattar beslut baserat på förståelsen för en situation, oavsett om den är
heltäckande, bristfällig eller något annat (Heymann 2008).

15

Det är svårt att på förhand säga vilken inverkan olika policyinstrument får i olika situationer. Både
kontexten instrumentet tillämpas i och instrumentens säregna komplexitet leder till att det är
utmanande att på förhand veta hur de påverkar sin omgivning. Beslutsfattare vill ofta skapa klarhet i
varför de agerar som de gör, därför använder de allt som oftast ett huvudsakligt instrument
återkommande, även om det förekommer i hybridform. Den här vanan att återanvända kan dock
leda till ineffektivitet. En annan sak som kan påverka valet av policyinstrument är omgivningen
som det ska verka i. Exempelvis kan den varierande graden av auktoritet/legitimitet i stater påverka
en åtgärds verkan. En stat/myndighet som uppfattas som legitim kan i större utsträckning bruka
auktoritetsbaserade instrument, till exempel rekommendationer, och lita på att medborgarna
efterlever dessa, medan stater som saknar auktoritet blir tvungna att använda andra medel för att nå
sina mål. Detsamma gäller stater med större och mindre tillgångar. Har en stat medel är det troligare
att den kan bruka instrument som innefattar viss finansiering medan fattigare stater får förlita sig på
information, avgifter eller auktoritet (John 2011).
Beslutsprocessen kring policyinstrument kan sägas bestå av två huvudsakliga frågor – 1. hur lätt är
instrumentet att införa samt 2. är det effektivt? Det första momentet fokuserar på huruvida man
praktiskt kan införa åtgärden, tillåter exempelvis policylandskapet det. Också den politiska
viljan/folkviljan som omringar beslutsfattare och de rättsliga ramverken avgör huruvida ett specifikt
instrument är ”lätt” att införa eller inte. Det andra beslutsfattare behöver beakta är effektiviteten av
ett instrument och tekniska beaktanden, är det helt enkelt möjligt rent praktiskt att i den aktuella
miljön använda just detta policyinstrument och kommer det förbättra situationen (John 2011).
Policyinstrument har även fler dimensioner som bör övervägas av beslutsfattaren, bland annat vad
för medel man vill prioritera för att nå sina mål. Instrument kan ha en ekonomisk, etisk, politisk och
administrativ dimension och det kan vara svårt att hitta en balans mellan dessa som samtliga parter i
policyprocessen förstår och accepterar. Också individerna i beslutsprocessen påverkar valet av
policyinstrument. Människor med ekonomisk bakgrund föredrar ofta finansiella instrument, jurister
föredrar rättsliga instrument medan andra upplever att instrumentvalet inte spelar så stor roll och att
förvaltningen kan göra vilket instrument som helst effektivt (Linder & Peters, 1984). Beslutsfattare
bör också beakta instruments komplexitet, synlighet, mångsidighet, kostnad, beroende av
marknaden, precision samt sannolikheten att det misslyckas (Peters 2018).
Lag och reglering som policyinstrument kan exempelvis införas relativt snabbt beroende på om det
politiska systemet är centraliserat, enat eller splittrat, bland annat sett till hur många aktörer som har
vetorätt. En lag måste dock anses vara legitim och ha folket, förvaltningen och resurser bakom sig

16

för att faktiskt tillämpas (John 2011). Den nordiska befolkningen har dock hög tillit till
centralförvaltningen vilket gör att de generellt ställer sig bakom reglerande beslut. Länder vars
befolkning anser styret ha låg legitimitet är mer motvilliga att ge upp sina medborgerliga rättigheter
än befolkningen i länder där ledningen anses vara legitim (Rykkja, Lægreid & Fimreite 2011).
Finansiella policyinstrument är medelsvåra/-lätta att införa beroende på ett lands tillgångar och
politiska vilja att införa dessa. Finansiella instrument är dock inte speciellt effektiva med tanke på
att det är svårt att få pengar till rätt plats vid rätt tidpunkt samt svårt att kontrollera var pengarna
faktiskt används i slutändan. Både rättsliga och finansiella instrument används gärna av regeringar
då de är bekanta och invanda, men deras effektivitet varierar. Det finns också ett antal ”mjuka”
instrument, bland annat informationsspridning och rekommendationer, som centralförvaltningen
gärna tillämpas. Mjuka instrument som informationsspridning är vitalt vid krishantering, billigt och
enkelt att genomföra. Problemet är att information inte automatiskt behöver påverka mottagaren. En
annan utmaning när det kom till coronakrisen var att situationen var ny i sitt slag och det fanns
informationsluckor (John 2011).
Andra ”mjuka” policyinstrument som är vitala för krishantering är specialisering, koordinering,
hierarki och nätverk. Specialisering syftar till centralförvaltningens organisatoriska struktur.
Exempelvis har ministerierna ofta underlydande myndigheter/byråer och dess autonomi samt
kvalitén på de informationsunderlag som den underordnade myndigheten ger ministeriet kan vara
avgörande. Ett praktiskt exempel är social- och hälsovårdsministeriet och folkhälsomyndigheten
eller institutet för hälsa och välfärd. Under specialisering kommer också förhållandet mellan
centrala och lokala aktörer upp. Kriser kräver ofta starkt ledarskap och strategiska åtgärder på ett
centraliserat plan medan det samtidigt bör finnas viss operationell autonomi på lokal nivå.
Koordination innebär att man justerar handlingar och beslut hos relevanta aktörer för att röra sig i
en gemensam riktning. Detta är ofta väldigt svårt i krissituationer då nya, okända utmaningar kan
uppstå. Kriskoordination har både ett tekniskt och ett politiskt plan, båda viktiga att komma ihåg.
Desto fler specialiserade aktörer det finns desto viktigare är det att ha ett fungerande
koordineringssystem så man vet vem som gör vad. Inom det offentliga koordinerar man främst
genom hierarki och nätverk (Christensen m.fl. 2016).
Under sommaren 2020 gjorde organisationen för ekonomiskt samarbete och utveckling (OECD)
och regionkommittén en undersökning där över 300 representanter för regionalt och nationellt
beslutsfattande från 24 EU-länder svarade på frågor beträffande coronakrisen. De frågade bland
annat vad som ansågs viktigast för att stoppa coronautbrottet sett till policyinstrument och de flesta

17

ansåg att koordination, finansiella resurser och kommunikation var de främsta instrumenten för att
hantera coronakrisen (OECD, 2020).
Sammanfattningsvis finns det inget facit när det kommer till val av policyinstrument men det finns
ett flertal vedertagna principer som bör beaktas. Bland annat brukar centralförvaltningen gärna
samma instrument längre perioder och har ofta en ganska klar bild av hur de fungerar, men
komplexiteten i både situationen och instrumentet gör det omöjligt att vara säker på slutsatsen
(Peters 2018). Den kanske största utmaningen för beslutsfattare kan vara mångfalden möjligheter
vilket ofta gör att de gärna väljer att bruka det bekanta alternativet (John 2011). I tabell 4 hittas en
redogörelse över faktorer som bör beaktas vid användning av policyinstrument till vardags, i
krissituationer samt generella faktorer som är viktiga oavsett situation.
Tabell 4. Saker att beakta vid användning av policyinstrument till vardags, i krissituationer
och faktorer som är viktiga oavsett situation.
”Vardags”

Krissituationer

Oavsett situation

- Tid att skapa nya
policyinstrument och
skräddarsy lösningar

- Främst möjligt att bruka det
som finns tillgängligt p.g.a.
tidsbrist. Viktigt med
krisförberedelse

- Kontexten policyinstrumentet
ska tillämpas i, är instrumentet
legitimt

- Inte befogenhet att bruka
strängare policyinstrument,
exempelvis begränsa
rörelsefrihet

- Befogenhet att bruka strängare - Hybridinstrument vanligt
policyinstrument enligt vad som
stadgas i statens
”krislagstiftning”

- Samla all information för att
hitta bästa möjliga lösning

- Kännetecknas av
informationsbrist och tidspress

- Mångfalden policyinstrument/
möjligheter problematisk

- Kommunikation viktigt

- Kommunikationen enormt
viktig, kan förmedla trygghet

- Valet av policyinstrument
både tekniskt och politiskt

- Specialisering och
koordination viktigt

- Specialisering och
koordination viktigare än
vanligt

- Är instrumentet lätt att införa/
effektivt

18

2.4 Nordiska regeringars förvaltningskultur
Coronapandemin har visat att annars likformiga verksamheter, i det här fallet de nordiska
centralförvaltningarna, hanterat samma krissituation olika. För att i avhandlingens empiriska del gå
närmare in på nordiska regeringars politiska krishantering av coronautbrottet med fokus på bruket
av policyinstrument är det viktigt att förstå hur de nordiska länderna fungerar överlag. Vad finns det
exempelvis för skillnader och likheter nordiska centralförvaltningar emellan. Krishantering uppstår
inte i ett vakuum vilket gör det viktigt att förstå hur regeringarna fungerar under normala
omständigheter. I det här kapitlet redogörs därför kort de nordiska centralförvaltningarnas
övergripande förvaltningskultur till vardags respektive under krishantering. Kapitel 4 går sedan
närmare in på specifikt Finlands, Sveriges, Norges och Danmarks rättsliga krisramverk.
I övergripande drag kan man säga att den offentliga sektorn i de nordiska länderna är stor, främst på
grund av en generös välfärdsstat och relativt god ekonomi. Överlag följer de nordiska länderna
samma regeringssystem där ministrar ansvarar för egna sakområden och ser till att lagstiftningen
och reglerna tillämpas och utvecklas önskvärt inom sitt område genom att styra sina ministerier. Det
förekommer dock maktskillnader vilket klargörs i Öbergs och Wockelbergs (2016) mer ingående
kartläggning över de institutionella och organisatoriska dragen i de nordiska ländernas
centralförvaltning. De konstaterar att trots att de nordiska länderna delar samma samhälleliga och
politiska dimensioner så förekommer vissa olikheter när man kollar på organiseringen av
statsadministrationen vilket i sin tur påverkar den offentliga förvaltningen sett till både innehåll och
effektivitet. Finlands och Sveriges centralförvaltningskultur kännetecknas bland annat av strängare
styrrestriktioner i regeringen. Individuella ministrar har exempelvis baserat på grundlagarna inte så
stor makt/svängrum som de har i andra länder. Dessutom har de relativt små ministerierna
tillsammans med de offentliga, autonoma myndigheterna lett till ett delat ledarskap mellan
tjänstemän och politiker. I Norge och Danmark är ministerierna större och de enskilda ministrarna
har större möjlighet att styra förvaltningen (Öberg & Wockelberg 2016). Även Strang påpekar att
Finland och Sverige har små ministerier och i stor utsträckning självständiga myndigheter medan
Norges och Danmarks politiker har större inflytande på administrationen. Det är alltså enklare för
Norge och Danmark att införa snabba krisåtgärder (Strang, 2020). På det stora hela kännetecknas
dock samtliga nordiska länder av hög respekt för tjänstemän och låg politisering av förvaltningen
(Öberg & Wockelberg 2016)
Också Wenander (2016) talar om att Danmark och Sverige skiljer sig åt sett till hur ramarna för
centralförvaltningen är utformade. ”Den danska ordningen utgår från ett ministerialsystem, knutet
till maktfördelningsläran. Där står en minister ensam i spetsen för ett ministerium och ansvarar för

19

beslutsfattandet på området. Den så kallade svenska förvaltningsmodellen har samband med den
grundtanke om funktionsfördelning som ligger till grund för regeringsformen. Modellen bygger på
kollektivt beslutsfattande i regeringen, självständigt organiserade myndigheter och vissa
begränsningar av ministrars möjligheter att påverka beslutsfattandet i dessa (Wenander, 2016).
I vanliga fall har de nordiska länderna även en hög grad av decentralisering där kommuner och
regioner ansvarar för mycket av den medborgarnära servicen som skola och äldreomsorg. En kris
tenderar dock leda till mer centraliserad makt till regeringen, centralisering inom institutionen och
större beslutsmakt till politiker. På samma sätt kan man se att tjänstemäns autonomi ökar under
”vanliga” perioder som kännetecknas av mindre centralisering och politisering än vid
krissituationer. Vissa studier tyder dock på att de nordiska länderna tenderar att använda ganska
traditionella policysystem även vid krissituationer, skillnaderna på vardag och krissituation är alltså
inte lika extrema som i andra delar av världen. Man kan dock se en korrelation mellan graden av
exempelvis centralisering i det nordiska beslutsfattandet och krisens gravhet. Desto värre en kris är
desto mer centraliserat och politiserat är beslutsfattandet (Greve m.fl. 2016).
Under coronakrisen har demokratiska länder, speciellt de med ett politiskt system där partierna har
en tendens att söka sig till mitten av skalan, enklare att vädja till medborgare att tänka utilitaristiskt
för att gynna det gemensammas bästa. Dessa länder har också en hög tröskel innan de brukar
tvingande åtgärder (Brands & Gavin 2020). Nordiska regeringar kännetecknas också allt som oftast
av hög legitimitet vilket är vitalt för att införa trovärdiga krisåtgärder. Exempelvis kan en regering
stadga lagar bäst de vill, men är medborgarna inte villiga att följa dessa förändras inget. Det handlar
alltså inte bara om att regeringen ska bruka instrument för att få sin vilja igenom, utan de måste
organisera och grunda ett tankesätt kring hur de kan bli mer effektiva och fortsättningsvis upplevas
som legitima ledare (John 2011).
Sammanfattningsvis är de nordiska länderna i vanliga fall decentraliserade, avpolitiserade och
kännetecknas av en hög legitimitet och välfärd. Vid krissituationer kan man se en tendens att
centralisera beslutsfattandet och ge regeringen större befogenheter än i vanliga fall. Trots dessa
nordiska likheter så har de praktiska policyinstrumenten och graden de brukats varierat, dels på
grund av varierande förvaltningstraditioner där ministrarna har olika mycket makt att fatta beslut på
egen hand.

20

2.5 Teoretisk sammanfattning
Syftet med ovanstående teoretiska underlag är att skapa en stabil kunskapsbas inför avhandlingens
kommande empiriska del där målsättningen är att kartlägga centralförvaltningarnas bruk av
policyinstrument och besvara forskningsfrågorna som ställdes i kapitel 1.1. I detta kapitel
sammanfattas kort avhandlingens teoretiska del. I kapitel 2.1 diskuteras kriser och krishantering.
Det konstateras att kriser är en del av världen idag och att man ständigt står inför nya utmaningar
samt hanterar konsekvenserna av tidigare kriser. Trots att krisers ursprung och karaktär kan variera
har alla en sak gemensamt och det är pressen de sätter på offentliga ledare, speciellt
centralförvaltningen, att hantera situationen. Kriser är väldigt svåra att hantera på så vis att de
varierar och att det saknas givna, universella lösningar. Coronakrisen kan klassificeras som en
komplex kris och det faktum de nordiska länderna inte hanterat en liknande kris tidigare är
problematiskt då man utgående från givna ramverk i princip improviserar sig fram.
Kapitel 2.2 behandlar bland annat policyprocessen som utgör den politiskt-administrativa
processen, samarbetet mellan politiker och tjänstemän, där man arbetar för att fatta politiska beslut
samt få dem till implementering. Det är i princip denna process som formar krishanteringen. Policy
skapas dock inte i ett vakuum, oavsett om det är kristider eller inte, och beslutsfattares
beslutsprocess styrs till stor del av existerande policylandskap, det vill säga tidigare beslut som
påverkar ramverket man kan agera inom. Policylandskapet stadgar inte bara status quo för
beslutsfattare utan innefattar även det regelverk som tas i bruk vid krissituationer. Det existerande
regelverket som styr beslutsfattare i krissituationer kan också sägas utgöra staters krisförberedelse. I
kapitlet behandlades även policydesign som till stor del handlar om att sammanlänka kris,
målsättningar och lösningsmetoder. Det är här policyinstrument kommer in.
Policyinstrument beskrivs i kapitel 2.3 som åtgärder centralförvaltningen kan vidta för att nå sina
målsättningar och styra statsutvecklingen. Exempel på policyinstrument är ekonomiska, rättsliga
och mjuka instrument. Det finns inget facit när det kommer till val av policyinstrument men det
finns ett flertal vedertagna principer som bör beaktas. Bland annat brukar centralförvaltningen gärna
samma instrument längre perioder och har ofta en ganska klar bild av hur de fungerar, men
komplexiteten i både situationen och instrumentet gör det omöjligt att vara säker på slutsatsen.
Beslutsfattare bör beakta hur instrument påverkar måluppfyllelsen och huruvida man har ett bra
informationsunderlag att utgå ifrån samt huruvida instrumentet är lätt/komplicerat att bruka.
Coronahanteringen består av flera processer och kräver flera åtgärder som går in i varandra
samtidigt som krisen är ”ny” vilket innebär att det saknas ett heltäckande informationsunderlag.

21

Detta försvårar valet av policyinstrument men centralförvaltningar förlitar sig som sagt ofta på de
åtgärder och instrument de är bekanta med sen tidigare.
Kapitel 2.4 klargör att de nordiska länderna är likformiga sett till decentraliserad och avpolitiserad
förvaltning med ett politiskt fokus på legitimitet, välfärd och socialt ansvar. Vid krissituationer finns
dock en tendens att centralisera beslutsfattandet och ge regeringen större befogenheter än i vanliga
fall. Det finns även nordiska variationer sett till bland annat ministermakt som i sin tur påverkar
centralförvaltningarnas förutsättningar att hantera krissituationer där exempelvis Danmarks enskilda
ministrar har större beslutsfrihet medan Sveriges regering fattar gemensamma beslut. Det finns
alltså flera nordiska likheter men trots det har de praktiska policyinstrumenten och graden de
brukats varierat, dels på grund av varierande förvaltningstraditioner där ministrarna har olika
mycket frihet/makt.
I tabell 5 nedan sammanfattas kort de huvudsakliga faktorerna som enligt det teoretiska underlaget
påverkar hur centralförvaltningarna hanterar en krissituation.
Tabell 5. Vad för faktorer påverkar hur centralförvaltningen hanterar en krissituation?
Vad för faktorer påverkar hur
centralförvaltningen hanterar en
krissituation?

- Krisen och informationen tillgänglig om denna
- Policylandskapet
- Politiska omgivningen och folkviljan
- Landets kapacitet (medel, legitimitet o.s.v.)
- Vanor, samma policyinstrument används ofta
- Det enskilda ledarskapet
- De specifika tjänstemännen och experterna
inblandade

Utifrån det teoretiska ramverket kan man även forma ett antal hypoteser som ser ut enligt följande:
1. De nordiska centralförvaltningarna förlitar sig mycket på mjuka policyinstrument,
2. Centralförvaltningarna vidtar under coronakrisen åtgärder inom flera områden som inte
tillhör deras kompetens under vanliga omständigheter,
3. Danmarks centralförvaltning har använt mer policyinstrument än övriga nordiska
centralförvaltningar baserat på Danmarks centrerade ministermakt.
I kapitel 3 introduceras genomförandet av den empiriska studien och kapitel fyra inleder den
empiriska studien som kartlägger de nordiska centralförvaltningarnas krisberedskap samt brukade
policyinstrument vid den politiska krishanteringen av coronapandemin.

22

3. Genomförandet av studien
I nedanstående kapitel beskrivs den empiriska studiens upplägg rent praktiskt och tar upp allt från
undersökningsupplägget, datainsamling och urval till dataanalys, operationalisering och validitet.

3.1 Undersökningsupplägget
Denna studie är ett försök att kartlägga Finlands, Sveriges, Norges och Danmarks
centralförvaltningars politiska krishantering av coronapandemin sett till rättslig krisberedskap samt
vidtagna åtgärder och brukade policyinstrument. Avhandlingen kan definieras som en kvalitativ,
kartläggande och komparativ studie med förklarande och analyserande ambitioner. Studien är
kvalitativ i brist på kvantitativ data då krisen är relativt outforskad. För att förstå variationer i
krisåtgärder

länder

emellan

kommer

de

nationella

rättsliga

ramverken

relevanta

för

coronahanteringen kartläggas övergripande för att sedan gå närmare in på de nordiska
centralförvaltningarnas politiska coronahantering med fokus på bruk av policyinstrument.
Begreppet policyinstrument operationaliseras närmare i kapitel 3.4, i kapitlet formas ett antal
kategorier av policyinstrument som kommer användas för att på ett strukturerat sätt analysera och
kategorisera de åtgärder som centralförvaltningarna rapporterat. Detta är vitalt för att sedan i kapitel
5.5 kunna jämföra de nordiska regeringarnas ageranden och bruk av policyinstrument.
Det empiriska undersökningsupplägget kretsar kring fyra huvudsaklig forskningsfrågor;
1. Vilka rättsliga ramverk har påverkat de nordiska centralförvaltningarnas
coronahantering?
2.

Vilka

policyinstrument

har

Finlands,

Sveriges,

Norges

och

Danmarks

centralförvaltningar använt i försök att få bukt med coronakrisen?
3. I vilken utsträckning har de nordiska centralförvaltningarna brukat de utvalda
policyinstrumenten?
4. Vilka är skillnaderna och likheterna i de nordiska centralförvaltningarnas krishantering?
I nedanstående avsnitt presenteras det material som ämnas användas för att besvara dessa frågor
samt valet av analysenheter, analysvariablerna och deras operationalisering samt utmaningar med
studien. I de kommande kapitlen klargörs den empiriska studiens upplägg.

23

3.2 Datainsamling och urval
Den empiriska studien kommer kartlägga och jämföra Finlands, Sveriges, Norges och Danmarks
centralförvaltningars politiska coronahantering sett till rättsliga ramverk och bruk av
policyinstrument. Således är forskningsdesignen en komparativ studie. Valet att inte inkludera
Island i studien beror delvis på Islands i jämförelse låga befolkningsantal och deras ö-status vilket
gör det svårt att tillämpa en komparativ ansats. Tidsspannet som studien fokuserar på är från det att
coronautbrottet upptäcktes i Norden i mars till sista december 2020. Studien kommer alltså endast
fokusera på centralförvaltningarnas krisåtgärder från mars till december 2020.
Innan den empiriska kartläggningen av brukade policyinstrument diskuteras de ramverk och
principer som styr centralförvaltningarnas coronaåtgärder i kapitel 4. Främst för att skapa en
uppfattning om vad som påverkat regeringarnas åtgärder och vad som varit deras utgångspunkt vid
krishanteringen. Materialet som står till bas för att måla upp de övergripande regelverk som styrt de
nordiska

regeringarnas

krishantering

är

främst

de

nationella

lagdatabaserna

samt

centralförvaltningarnas officiella webbsidor. Kapitlet kommer även kort hänvisa till artiklar som
beskriver coronastrategierna som länderna valt att tillämpa.
Vad gäller det empiriska materialet så har coronakrisen verkligen testat gränserna för vad den
offentliga förvaltningen är kapabel till. För att hantera den komplexitet som krisen medfört har
regeringen och ministerierna behövt samordna åtgärder på flera olika nivåer och inom flera olika
områden/sektorer. Detta har i sin tur lett till en enorm mängd material som berör
centralförvaltningarnas coronahantering. Den ursprungliga tanken för avhandlingens empiriska del
var att samla relevanta regeringsdokument från de nationella regeringarnas hemsidor och analysera
dessa. Det uppdagades dock att regeringarna inte dokumenterar, rapporterar eller laddar upp
krisåtgärder i samma utsträckning. Regeringsdokument vore därmed svårt att ha som grund för en
komparativ studie då regeringarnas hemsidor inte erbjuder likvärdig data. Ett bättre alternativ var
således att använda sig av sekundärdata, det vill säga information som redan insamlats av en extern
aktör. Materialtypen är lämplig för att ge studien ett så brett underlag som möjligt.
Det huvudsakliga materialet för den empiriska undersökningen består av sekundärdata i form av
OECD:s (organisationen för ekonomiskt samarbete och utveckling) och ECDC:s (europeiska
smittskyddsmyndigheten)

datainsamlingar

bestående

av

regeringens

icke-medicinska

coronaåtgärder (här hittas databaserna: https://www.oecd.org/coronavirus/country-policy-tracker/
och https://www.ecdc.europa.eu/en/publications-data/download-data-response-measures-covid-19).
OECD:s och ECDC:s datainsamlingar baseras på information som finns tillgänglig på

24

centralförvaltningarnas officiella webbsidor, vilket innebär att åtgärder som länderna inte
rapporterat på sina respektive webbplatser inte kommer att beaktas.
De av ECDC insamlade krisåtgärderna gentemot corona inkluderar förbud av folksamlingar (för
specifika evenemang eller mot sammankomster av en viss storlek), stängning av allmänna
utrymmen (restauranger, nöjesställen, icke-väsentliga butiker, stängning av kollektivtrafik med
mera), stängning av utbildningsinstitutioner (daghem eller förskola, grundskolor, gymnasieskolor
och högre utbildning), "stanna hemma"-rekommendationer till riskgrupper, "stanna hemma"rekommendationer för den allmänna befolkningen, krav samt rekommendationer om användning av
skyddsmasker i allmänna utrymmen/på kollektivtrafik samt rekommendationer för distansarbete
eller stängning av arbetsplatser (ECDC 2020).
OECD:s datasamling består till viss del av medicinsk information gällande nationella hälsosystem
och folkhälsa, dessa områden kommer dock inte beaktas i denna studie. Fokuset ligget istället på
rapporterade nationella åtgärder för inneslutning, skattepolitik samt lösningar för sociala och
sysselsättningsfrågor. Samtliga av dessa områden har sedan flertalet underrubriker, exempelvis
karantän och inneslutning, restriktioner, hantering av skolor, stängning av evenemang och offentliga
platser, ekonomiska aktiviteter, finanspolitiska åtgärder, inkomststöd och ändringar av skatte- och
avgiftspolitiken (OECD 2020, 3).
För att ytterligare förstärka studiens reliabilitet används även åtgärdsdatabasen (RMD) skapad av
ECDC och EU:s gemensamma forskningscentrum (JRC). Databasen består av icke-medicinska
åtgärder som vidtagits för att handskas med coronapandemin. Åtgärderna som databasen registrerar
är fysisk distansering, hygien- och säkerhetsåtgärder, fallhantering och karantän, säkerställande av
behandlingskapacitet, generella åtgärder samt nationella och internationella reserestriktioner.
Materialet kommer främst fungera som komplement till de ovanstående källorna (ECDC & JRC,
materialet hittas här: https://covid-statistics.jrc.ec.europa.eu/RMeasures).
Coronahanteringen påverkas självklart också av faktorer som inte tas upp inom den här
avhandlingens ramar. Exempelvis riksdagen, regionala och lokala beslutsfattare, tredje sektorn,
media, internationella organisationer som EU, WHO, FN och så vidare. Även andra kriterier som
folktäthet och Nordens relativt avlägsna placering i Europa kan bidra till coronaläget och dess
hantering. I denna studie är dock fokuset på centralförvaltningen, alltså ministerierna, de
riksomfattande ämbetsverken och inrättningarna inom deras förvaltningsområden. Fokuset på
centralförvaltningen blir intressant och relevant då det främst är denna som får utvidgade
befogenheter i krissituationer.

25

3.3 Dataanalys och databearbetning
I analysen av insamlad data tillämpas en kvalitativ innehållsanalys. Enligt Larsen (2009) är syftet
med innehållsanalys att identifiera mönster, samband och gemensamma drag eller skillnader.
Arbetsgången är enligt följande; 1. data samlas in och görs om till texter, 2. texterna kodas, 3.
koderna klassificeras i teman eller kategorier, 4. datamaterialet sorteras enligt dessa kategorier, 5.
datamaterialet granskas och meningsfulla mönster eller processer identifieras och avslutningsvis 6.
utvärderas identifierade mönster mot existerande forskning/teorier och överförbar ny kunskap
formuleras. Analysen ämnar även i mer eller mindre utsträckning följa en modell som Christensen,
Rykkja och Laegreid presenterar i Organizing for Crisis Management: Building Governance
Capacity and Legitimacy (2016) på så vis att det diskuteras institutionella och instrumentella drag i
regeringarna baserat på landets konstitutionella ramverk och krislagstiftning innan den empiriska
kartläggningen av brukade policyinstrument inleds.
Rent praktiskt inleds processen genom att samla in relevant data från OECD:s och ECDC:s
databaser. ECDC:s data är kodad och förkortad, vilket innebär att den skrivs rent för att skapa en
översikt över materialet. Både ECDC:s och OECD:s material är på engelska så de blir fritt översatta
av studiens författare för att underlätta analysen. När materialet är renskrivet kan processen med att
kategorisera de olika åtgärderna enligt policyinstrument inledas. De relevanta policyinstrumenten
som plockas ut ur texten framgår närmare i nästa kapitel gällande operationalisering av
policyinstrument (kap 3.4). De krisåtgärder som framkommer ur det granskade materialet kommer
att kategoriseras enligt ett urval grupperingar av policyinstrument. Efter det skapas en tabell över
ländernas bruk av de utvalda policyinstrumenten genom att markera ja/nej beroende på om de
använt sig av de specifika krisåtgärderna under coronahanteringen. Sedan skapas stapeltabeller
enligt hur de nordiska centralförvaltningarna brukat de olika grupperingarna av policyinstrument för
att belysa mönster, likheter och olikheter ländernas åtgärdsbruk emellan.
Av praktiska skäl kommer inte de brukade policyinstrumentens innehåll behandlas desto mer på
djupet i denna studie. Exempelvis har samtliga länder säkerligen antagit flera budgetändringar för
att underlätta krishanteringen. Även om dessa ändringar ser olika ut i de olika länderna och
behandlar olika summor och områden så kommer det endast konstateras att de gjort
budgetändringar och därmed använt ett specifikt policyinstrument. Det är återigen viktigt att beakta
att denna studie endast fokuserar på centralförvaltningarnas åtgärder.

26

3.4 Operationalisering av policyinstrument
Inom ramarna för denna studie och den kommande empiriska delen är det väsentligt att klargöra
exakt vilka policyinstrument och övergripande kategoriseringar som beaktas i kartläggningen av de
nordiska centralförvaltningarnas politiska krishantering av coronapandemin.
Inledningsvis kan det vara viktigt att belysa mångfalden policyprocesser och policyinstrument som
faktiskt aktiveras under en krissituation. Alla brukade policyinstrument kommer dock av praktiska
skäl inte att ingå i kartläggningen eftersom de inte nämns i det utvalda materialet. Exempelvis har
samtliga regeringar använt information, kommunikation och koordination för att hantera
coronakrisen, men dessa framkommer inte i materialet och således heller inte i kartläggningen. Det
empiriska materialet baserar sig på sekundärdata (läs mer om det i kapitel 3.2) vilket innebär att det
är redan insamlad data från externa aktörer. Detta för att stärka studiens reliabilitet och
tillämpningen av ett komparativt moment. Således formas valet av instrumentkategoriseringar
delvis utifrån det empiriska materialet och de åtgärder som materialet rapporterar.
Operationaliseringen av policyinstrumenten påverkas även av OECD:s olika klassificeringar av
policyinstrument som framkommer i olika sammanhang. Det finns bland annat en klassificering
som OECD använt i en av sina policykartläggningar (OECD 2020, 2) där de delar in
policyinstrument som vidtagits under coronakrisen enligt styrning (governance), direkta och
indirekta finansiella åtgärder, samarbetsinfrastrukturer (mjuka och fysiska) samt vägledning,
reglering och incitament. Materialet som den här avhandlingen utgår ifrån kartlägger dock inte flera
av de ovanstående instrumentkategorierna, bland annat styrning och samarbetsinfrastrukturer.
Därför kommer denna avhandling baseras på för ändamålet mer passande grupperingar av
policyinstrument som även de går att återfinna i OECD:s studier. Dessa är mjuka, rättsliga,
finansiella och hybridinstrument. Dessa kategoriseringar tillämpas bland annat i en av OECD:s
studier som kartlägger industrivetenskapens kunskapsöverföring (Guimon & Paunov, 2019) och har
alltså inte tidigare tillämpats på specifikt coronaåtgärder vilket innebär att kategoriseringskriterierna
kommer anpassas för att passa in på coronahantering.
Guimon och Paunov (2019) menar att åtgärder som ofta brukas i OECD-länderna består av en
varierad blandning av finansiella, reglerande och mjuka instrument. Finansiella instrument
innehåller

olika

typer

av

ekonomiska

överföringar

från

staten

till

olika

aktörer.

Regleringsinstrument syftar till att ge incitament till de olika parterna involverade i den relevanta
processen och inkluderar även lagar som påverkar området. Slutligen innebär mjuka instrument
mindre interventionistiska former av allmän ordning fokuserade på att underlätta relationer,
mobilisera, nätverka, integrera och bygga förtroende. Hybridinstrument är något som avhandlingens
27

författare valt att tillägga för att granska hur ofta ett instrument passar in på fler än en av
definitionerna då åtgärderna ofta i större eller mindre utsträckning hänger samman. I praktiken
behöver exempelvis de rättsliga förhållanden tillåta att finansiella instrument tillämpas, vilket
skapar frågetecken kring hur man ska definiera en åtgärd. Samtliga åtgärder som vidtagits hänger
även samman med mjuka åtgärder, exempelvis i forma av information kring hur finansiella
instrument tillämpas i praktiken och tas tillvara av den enskilda aktören. Därför införs grupperingen
”hybridinstrument” för att även kunna gruppera åtgärder som passar in i mer än ett fack.
Guimon och Paunov (2019) menar även att man bör granska policyinstrument i grupperingar
framför att granska det enskilda policyinstrumentets inverkan. Främst för att det ger en för ensidig
bild att endast granska enskilda policyinstrument/åtgärder då flera policys ofta är inriktade på
samma typer av aktörer. De använder även termen "policymix" för att hänvisa till policyinstrument
som genomförs för att leverera beslutsfattarnas vision till allmänheten, exempelvis vid
krishantering. De menar att policyblandningar utvecklas stegvis under många år och är ett resultat
av tidigare politiska val och därmed återspeglar en historisk dynamik av statligt ingripande. De
menar även att analys av valet av policyinstrumentgrupperingar är en extremt komplex uppgift och
att varje försök att söka efter optimal policymix bör undvikas då policyprocessen påverkas av så
ofantligt många faktorer.
För denna avhandlings ändamål passar dock OECD:s grupperingar bra inpå de krisåtgärder som
materialet rapporterar om. OECD:s klassificeringsfaktorer för mjuka, rättsliga, finansiella och
hybridinstrument varierar delvis beroende på kartläggningens område, vilket innebär att de i viss
mån kommer skräddarsys för att anpassas till denna avhandling. Vissa klassificeringsfaktorer
behöver alltså omarbetas för att passa på denna kartläggning av policyinstrument, medan andra
faktorer är övergripande och därmed direkt tillämpliga.
De instrument som framkommer i den empiriska delen är således de som eventuellt går att
identifiera utifrån det valda materialet. De olika grupperingar av policyinstrument som beaktas är 1.
mjuka policyinstrument (t.ex. rekommendationer), 2. rättsliga policyinstrument (t.ex. krav på
munskydd som kan leda till böter, förhindrande av rörelsefriheten, rätt för polisen att lösa upp
folksamlingar, åtgärder som kräver rättsliga justeringar), 3. finansiella policyinstrument, både direkt
finansiellt stöd (t.ex. statliga stöd, finansiering, lån) samt indirekt finansiellt stöd (t.ex.
skattelättnader, lånegarantier, system för riskdelning) samt 4. hybridinstrument (blandning av två
eller flera policyinstrument) (OECD, 2020). Dessa kategoriseringar kommer användas för att i den
empiriska delen gruppera olika åtgärder som vidtagits för att hantera coronakrisen.

28

För att klargöra exakt vad de olika grupperingarna innefattar ses nedan en översikt i tabell 6.
Grupperingarna utgår från Guimon och Paunovs (2019) klassificeringar men har sedan anpassats för
att operationaliseringen ska passa in på specifikt coronaåtgärder.
Tabell 6. Operationalisering av de för studien relevanta policyinstrumenten.
Mjuka policyinstrument Finansiella
policyinstrument

- Försök att öka
medvetenheten genom
t.ex. broschyrer,
seminarier, webbinfo,
workshops
- Frivilliga riktlinjer
- Rekommendationer
(exempelvis vid
maskanvändning och
distansarbete)

Rättsliga
policyinstrument

- Åtgärder som kräver
ändringar i den
existerande pengapolitiken
- Finansiering av projekt
och sektorer
- Skattelättnader för
specifika aktörer
- Staten går in och betalar
specifika saker, finansiella
stöd till specifika aktörer
- Ekonomisk belöning
som resultatstyrning
- Skapandet av nya
institutioner för
ändamålets syfte
- Finansiering av
infrastruktur

29

Hybridinstrument

- Införande av åtgärder - Åtgärder som
passar in på mer än
med rättsliga
en gruppering
konsekvenser, t.ex.
böter, rätt för polisen att
upplösa folksamlingar,
krav på karantän,
distansarbete,
inneslutningsåtgärder
(åtgärder som tvingar
befolkningen följa
riktlinjer gällande
gruppstorlek och
rörelsefrihet) o.s.v.
- Införandet av nya lagar
för krishanteringen av
coronapandemin
- Åtgärder som kräver
ändringar i existerande
lagstiftning för att
verkställas eller
förtydliganden av
existerande rättspraxis

3.5 Validitet och reliabilitet
Det faktum flera datakällor används och att ECDC:s och OECD:s material kompletterar varandra
och emellanåt ger samma information ökar reliabiliteten, alltså sannolikheten att materialet är
trovärdigt. Det förekommer dock vissa utmaningar med materialet som är bra att beakta. ECDC
(2020) beskriver det bland annat som att:
”Uppgifterna om insatsåtgärder har flera begränsningar. För det första finns det betydande
heterogenitet i politisk distanseringspolitik och deras genomförande mellan länder. Exempelvis kan
graden av verkställighet av åtgärder variera mellan länder och det kan finnas specifika regler och
undantag från åtgärderna, vilket gör tolkningen av uppgifterna utmanande. De åtgärder som visas i
dessa siffror är åtgärder som rapporterats på nationell nivå och det bör noteras att regionala eller
lokala åtgärder ofta föregick nationella åtgärder på grund av utvecklingen av utbrottet i vissa
regioner. De exakta datumen för introduktion var ofta tillgängliga från officiella källor men
förseningar i genomförandet kan ha inträffat. Dessutom varierar tillgängligheten av offentliga
uppgifter från officiella regeringskällor mellan länder. För vissa länder finns det inte längre
tillgängliga uppgifter på officiella webbplatser om åtgärder som inte längre är i kraft, vilket kan leda
till att uppgifterna för nyare åtgärder blir mer fullständiga.”
Ovanstående utmaningar gäller även för materialet från OECD. Det faktum att materialet insamlats
från officiella källor kan vara problematiskt då olika länder har olika system för att offentliggöra
och informera gällande krisåtgärder. Det finns även utmaningar då material som laddas upp på
myndigheters hemsidor uppdateras löpande och äldre versioner försvinner. Då materialet är så
mångsidigt och komplext bör resultaten tas med en nypa salt och främst fungera riktgivande. Det
förekommer även flera fall där länderna använt samma policyinstrument men i olika utsträckning,
vilket belyser behovet av vidare studier inom coronakrishanteringen.
Även mätningsvaliditeten, alltså huruvida ett mått för ett begrepp verkligen speglar det som
begreppet anses beteckna, bör diskuteras. Är det exempelvis rimligt att kartlägga krishantering
genom brukade policyinstrument och är de grupperingar av policyinstrument (mjuka, rättsliga,
finansiella och hybridinstrument) som valts mest lämpliga för att måla upp ländernas ansträngningar
när det kommer till coronapandemin. Man kan även ifrågasätta huruvida det brukade materialet är
det mest lämpliga att granska, särskilt i och med att rapporteringen av coronaåtgärder blir bättre ju
längre tiden går. Studien utgår dock från några av de mest mångsidiga datainsamlingarna
tillgängliga när kartläggningen inleddes, även om det kontinuerligt skapas nya datasamlingar
innehållande länders olika coronaåtgärder. Valet av instrumentgrupperingarna diskuteras närmare i
föregående kapitel.
30

Utgående från det teoretiska kapitlet definierar denna studie kortfattat policyinstrument som
åtgärder centralförvaltningen kan vidta för att styra befolkningen och nå uppsatta målbilder. Valet
att analysera bruket av policyinstrument genom att kategorisera dem och sätta dem i olika
grupperingar är för att smidigast utifrån tillgänglig data klargöra mönster, likheter och skillnader,
även om det självfallet kan organiseras på flertalet olika sätt. En av orsakerna till att just
policyinstrument granskas är bland annat att materialet är det mest lättillgängliga i skrivande stund,
även om exempelvis interna och informella strukturer och beslutsgrunder också vore intressanta.
Denna studie belyser dock även behovet av vidare studier inom området, bland annat vad gäller
policyinstrumentens faktiska inverkan på smittospridningen, en exaktare kartläggning av samtliga
brukade policyinstruments innehåll samt en djupdykning i de nordiska coronastrategierna.
Vad gäller jämförelsen länder emellan är målet som sagt inte att utse någon som krishanteringens
vinnare eller förlorare utan att belysa eventuella mönster, variationer och lärdomar som uppstått
under coronahanteringen. Även ländernas olika geografiska lägen, folktäthet, ekonomi och
befolkningsantal är faktorer som kan påverka ländernas smittoläge och därmed krisåtgärder, men
dessa beaktas inte desto närmare i denna studie. Återigen värt att understryka att studiens fokus
ligger på brukade policyinstrument och att de nordiska länderna har använt tillgängliga instrument i
olika utsträckning och under olika tidsperioder.
Bör även i detta skede påpekas att mycket av det empiriska datamaterialet är på engelska eller olika
nordiska språk och är fritt översatt av studiens författare för att underlätta analysen.
Studien kommer alltså utgå från OECD:s och ECDC:s färdiga datasamlingar och krisåtgärderna
kommer kategoriseras enligt rättsliga, finansiella, mjuka och hybridinstrument. Materialet och
metoden är sammanflätade med utmaningar men tros vara ett av de i nuläget mest passande sätten
att skapa en övergripande bild av nordiska centralförvaltningars politiska coronahantering. I kapitel
fyra inleds den empiriska studien genom att diskutera de nordiska centralförvaltningarnas rättsliga
krisberedskap samt coronastrategi och i kapitel fem inleds kartläggningen av de krisåtgärder och
policyinstrument som vidtagits för att hantera coronapandemin.

31

4. Nordiska centralförvaltningars krisberedskap
Samhällets krisberedskap kan beskrivas som förmågan att förebygga, motstå och hantera
krissituationer. I praktiken är det de reglerande ramverken som i stor utsträckning utgör
centralförvaltningarnas krisberedskap, även så kallat policylandskap, då man sällan hinner skapa
specifika lagar för att hantera plötsliga kriser. I följande kapitel diskuteras Finlands, Sveriges,
Norges och Danmarks centralförvaltningars reglerande ramverk vid coronahanteringen.
Krisåtgärder uppkommer inte i ett vakuum utan är som tidigare konstaterats i stor utsträckning
beroende av existerande strukturer och ramverk då det inte finns tid att skapa nya. Den lagstiftning
som utgör grunden för regeringarnas utökade befogenheter i krissituationer kan se olika ut och ha
olika varaktighet, vilket i sin tur kan påverka den faktiska krishanteringen och bruket av
policyinstrument. Detta kapitels syfte sammanfattas bra enligt Wenander (2016):
”Att det finns rättsliga ramar för politisk styrning av statsförvaltningen är grundläggande för
att den parlamentariska demokratin och rättsstaten ska kunna fungera. Genomförandet av politiska
beslut allmänt och i enskilda fall behöver kunna knytas till de demokratiskt valda företrädarna på ett
godtagbart sätt. Samtidigt kräver rättsstaten genom legalitetsprincipen att den offentliga
förvaltningens åtgärder har stöd i lag. Det är då nödvändigt att utveckla den ömsesidiga förståelsen
för förvaltningens rättsliga förutsättningar.” (Wenander, 2016)
De nordiska ländernas variationer sett till krisstrategier, krislagstiftning, krisåtgärder och brukade
policyinstrument blottlägger de olika sätten som varje land drivs på, särskilt med avseende på
förhållandet mellan regeringen och administrativa myndigheter. Dessa skillnader har ofta rötter i
historiska traditioner som delvis kan återfinnas i grundlagen och på det sätt statsmakten organiserar
sig. I kapitlen nedan görs därför även ett försök att förklara variationerna i krisåtgärder samt
sammanlänka landets rättsliga ramverk med den coronastrategi som länderna valt att utgå ifrån.
Tanken är att detta ska bidra till en solid förståelse av centralförvaltningarnas sammanhang innan
den empiriska kartläggningen i kapitel 5 går närmare in på de specifika policyinstrumenten och
åtgärderna som vidtagits av de nordiska centralförvaltningarna för att hantera coronapandemin.

32

4.1 Finlands krisberedskap
Finlands krisberedskap vad coronasituationen bygger huvudsakligen på två regelverk;
beredskapslagen som stadgar hur statsrådet kan ta större makt för att underlätta nationell
samordning i syfta att skydda befolkningen, samt smittoskyddslagen som ger mer konkreta
instruktioner kring smittskyddsarbete. Det kan dock även vara viktigt att beakta grundlagen och
förvaltningsgrunderna för att klargöra hur Finland styrs under normala omständigheter.
I Finlands grundlag (11.6.1999/731) finns ingen direkt hänvisning till generell krishantering men i §
58 nämns militär krishantering. Grundlagen specificerar heller inte vem som ansvarar för
krishantering men de beskriver statsrådets uppgifter i 65 § enligt följande: ”Till statsrådet hör de
uppgifter som särskilt nämns i denna grundlag samt de övriga regerings- och förvaltningsärenden
som enligt lag eller andra författningar skall avgöras av statsrådet eller något ministerium eller som
inte har hänförts till republikens presidents eller någon annan myndighets behörighet”. Grundlagen
beskriver även maktfördelningen inom statsrådet i 67 §: ”De ärenden som hör till statsrådet avgörs
vid statsrådets allmänna sammanträde eller i det ministerium som saken gäller. Vid allmänt
sammanträde avgörs vittsyftande och principiellt viktiga ärenden samt sådana andra ärenden vars
betydelse kräver det… De ärenden som behandlas i statsrådet skall beredas i det ministerium som är
behörigt”. Statsrådet ska alltså fatta gemensamma beslut vid viktiga frågor, men är ärendet inte
principiellt viktigt kan enskilda ministerier fatta beslut i frågan. Detta ger en grundläggande
förståelse av hur centralförvaltningen arbetar i Finland.
Om statsrådet i samverkan med republikens president konstaterar att undantagsförhållanden råder i
Finland kan det genom en förordning av statsrådet föreskrivas att lagens ibruktagningsförordning
ska tillämpas. Ibruktagningsförordningen, alltså utövandet av de utvidgade befogenheterna lagen
tillåter, kan endast utfärdas för viss tid, dock högst sex månader. Statsrådet kan även välja att ta i
bruk befogenheterna omedelbart om situationen kräver det, men då kan ibruktaganingsförordningen
max vara i kraft tre månader. Förordningen ska även upphävas helt/delvis om riksdagen så beslutar.
I ibruktagningsförordningen ska nämnas till vilken del befogenheter enligt beredskapslagen får
utövas samt befogenheternas geografiska tillämpningsområde, om de inte ska utövas i hela landet.
Det är alltså främst upp till statsrådet att bedöma huruvida det är lämpligt att utvidga sina
befogenheter, men de behöver riksdagens godkännande.
I Finland ansågs coronakrisen vara så svårhanterlig att statsrådet behövde utökade befogenheter för
att samordna krishanteringen. Man utropade därför nödläge den 16 mars och tog därmed i kraft
beredskapslagen (29.12.2011/1552) som träder i kraft vid stadgade undantagsförhållanden. Lagens
fösta paragraf stadgar att ”Syftet med denna lag är att under undantagsförhållanden skydda
33

befolkningen samt trygga befolkningens försörjning och landets näringsliv, upprätthålla
rättsordningen, de grundläggande fri- och rättigheterna och de mänskliga rättigheterna samt trygga
rikets territoriella integritet och självständighet.” Med undantagsförhållande menas bland annat ”en
pandemi som till sina verkningar kan jämföras med en synnerligen allvarlig storolycka”. I
beredskapslagens 4 §

står det att myndigheterna endast får bemyndigas ”att under

undantagsförhållanden utöva sådana befogenheter som är nödvändiga för att syftet som nämns i 1 §
ska kunna nås och som står i rätt proportion till detta syfte.” Beredskapslagens befogenheter får
alltså endast utövas om situationen inte kan kontrolleras med normala befogenheter.
Befogenheterna som tillfaller statsrådet vid krisförhållanden bestäms i lagens II avdelning.
Befogenheterna

berör

bland

annat

finansiella

instrument

(exempelvis

begränsning

av

betalningsrörelsen, tryggandet av nyttigheter och infrastruktur), befolkningsskydd och evakuering
(bland

annat

avvikelser

från

rörelsefriheten)

samt

förvaltningsstrukturen

under

undantagsförhållanden. I 107 § stadgas att ”Under undantagsförhållanden avgör statsrådet på
framställning av statsministern meningsskiljaktigheter mellan olika förvaltningsområden om vilken
myndighet eller statlig enhet som ska handlägga ett ärende. Varje ministerium avgör
meningsskiljaktigheterna inom sitt förvaltningsområde. Statsrådet och varje ministerium inom sitt
förvaltningsområde kan under undantagsförhållanden också besluta vilken myndighet under
statsrådet som ska sköta ett sådant med tanke på uppnåendet av denna lags syfte viktigt ärende eller
uppdrag som gäller flera än en enhets verksamhetsområde eller om vilket inte har föreskrivits
särskilt.” Statsrådet får alltså större möjligheter att frångå vanliga förhållanden för att organisera
och strukturera krishanteringen enligt vad de anser vara lämpligt. I regel behandlar dock
ministerierna sina sakområden, alltså handhar social- och hälsovårdsministeriet stora delar av
coronakrisen. Beredskapslagen stadgar även att de offentliga myndigheterna har en skyldighet att
förbereda sig för krisförhållanden för att kunna fungera även då (§12). Det bör alltså finnas flera
krisplaner på olika myndighetsenheter, även om dessa inte är fokuset i denna studie.
Beredskapslagen har aldrig tidigare tagits i bruk i Finland och är främst tänkt att fungera på
krigssituationer vilket gjort att det krävts viss justering av lagen och att det förekom vissa
förseningar när man ville tillämpa lagen. Enligt Minkkinen, professor i allmän rättslära vid
Helsingfors universitet, kan problemen delvis härledas till oförmågan att då lagen stiftades kunna
föreställa sig exakt vad man ska vara beredd på. Under början av 2000-talet handlade potentiella
kriser om terrorism och då var det ingen som kunde föreställa sig att den utlösande faktorn för att
aktivera beredskapslagen skulle vara en pandemi. Han menar att lagen kommer ses över efter den
här krisen, så att den fungerar bättre i framtiden och beaktar miljökatastrofer och pandemier (HBL,
Forss, publicerad 3.4.2020).
34

Då det finska coronaläget förbättrades mot sommaren bestämde statsrådet den 15 juni att pandemin
kunde hanteras med myndigheternas normala befogenheter och policyinstrument. Den tredje
september tvingades regeringen dock skapa en handlingsplan för att hantera den nya coronavågen,
man införde då en strategi med åtgärder som ska implementeras vid tre olika epidemologiska stadier
men utropade inte några nya undantagsförhållanden under 2020.
Utöver beredskapslagen har lagen om smittosamma sjukdomar (1227/2016) samt statsrådets
förordning om smittsamma sjukdomar (46/2017) spelat en central roll i Finlands krishantering. Det
är främst dessa rättskällor som styr pandemihanteringen då det inte är undantagsförhållande.
Lagarna stadgar myndigheternas skyldigheter och myndighetssamarbetet vid bekämpningen av
smittsamma sjukdomar. Statsrådets förordning om smittsamma sjukdomar justerades även så att
svåra infektioner orsakade av coronaviruset klassas som allmänfarliga och smittsamma sjukdomar
(social- och hälsovårdsministeriet, Beredskap inför det nya coronaviruset).
I lagen om smittosamma sjukdomar 7 § står det att ”Den allmänna planeringen, styrningen och
övervakningen

av

bekämpningen

av

smittsamma

sjukdomar

hör

till

social-

och

hälsovårdsministeriets uppgifter. Ministeriet ansvarar för den rikstäckande beredskapen för
störningar inom hälso- och sjukvården eller för hot om sådana, och för ledarskapet i dessa
situationer. Nationell sakkunniginrättning för bekämpningen av smittsamma sjukdomar är Institutet
för hälsa och välfärd”. Lagens 8 § stadgar implementeringsansvaret på regional nivå
”Regionförvaltningsverket samordnar och övervakar bekämpningen av smittsamma sjukdomar
inom sitt område ... Regionförvaltningsverket övervakar att bekämpningsarbetet genomförs enligt
bestämmelserna samt att de nationella planerna och social- och hälsovårdsministeriets beslut
verkställs” och 9 § tar upp kommunernas ansvar. Ansvaret är alltså decentraliserat då det inte råder
undantagsförhållande.
Tabell

7

nedan

klargör

hur

coronakrisen

hanteras

under

normala

förhållanden.

Undantagsförhållandet som rådde i början av pandemin 2020 gav dock centralförvaltningen
befogenhet att agera i dessa ärenden. Exempelvis var det statsrådet som i början av coronakrisen
enligt beredskapslagens tilldelade befogenheter valde att stänga olika verksamhetsenheter, även om
det under normala förhållanden är främst kommunens skyldighet. Centralförvaltningens
behörigheter vidgas endast när det krävs nationell samordning men utgångspunkten är att den
myndighet som ansvarar för ärenden i vanliga fall även hanterar dessa i kristider, om möjligt.

35

Tabell 7. Ansvarsfördelningen under normala omständigheter i Finland. Källa: Statsrådet,
gällande begränsningar (hämtad 20.12.20)
Åtgärd

Behörig myndighet när det inte är undantagstillstånd

Försättande i karantän

Läkare som i kommunen/samkommunen ansvarar för
smittsamma sjukdomar

Rekommendation om distansarbete

På nationell och regional nivå social- och hälsovårdsministeriet,
finansministeriet och Institutet för hälsa och välfärd, på lokal
nivå kommunen/samkommunen. Arbetsgivarna ansvarar för
förfarandena.

Rekommendation om att bära munskydd På nationell och regional nivå Institutet för hälsa och välfärd.
Kommunen/samkommunen kan ge en mer övergripande
rekommendation. På arbetsplatserna arbetsgivaren.
Rekommendation om säkra besök
(skydd av äldre och riskgrupper)

Direktören för verksamhetsenheten inom hälso- och sjukvården
eller socialvården, kommunen/samkommunen

Övergång till exceptionella
undervisningsarrangemang

Utbildningsanordnaren, dvs. kommunen, staten, en registrerad
förening eller stiftelse

Begränsning av förplägnadsrörelsers
öppettider, serveringstider, antal kunder

Statsrådet fattar beslut på framställning av social- och
hälsovårdsministeriet. Regionförvaltningsverken övervakar.

Stängning av offentliga lokaler

Staten, kommunen/samkommunen, offentliga och privata
sammanslutningar

Stängning av verksamhetsenheter inom Kommunen och i flera kommuner regionförvaltningsverket
hälso- och sjukvården eller socialvården,
läroanstalter, daghem o.s.v.
Begränsning av resor över gränserna

Gränsmyndigheterna i enlighet med statsrådets beslut

Begränsning av/förbud mot offentliga
tillställningar

Kommunen och i flera kommuner regionförvaltningsverket

Rekommendationer om begränsning av
privata tillställningar

Kommunen/samkommunen

Utöver beredskapslagen och smittskyddslagen tillämpades även andra rättsliga ramverk för att
hantera coronakrisen i Finland, till exempel restaurangstängningen. Den var inte möjlig att
genomföra med hjälp av beredskapslagen och i stället valde statsrådet att stifta en tillfällig paragraf
som stänger restaurangerna i lagen om inkvarterings- och förplägnadsverksamhet. Man ändrade
även vissa sociala bestämmelser i arbetsavtalslagen för att säkerställa välfärden. Problemet med att
stifta tillfällig lag som den som gäller restaurangstängningen i en situation då det är bråttom är att
man blir tvungen att kompromissa med processerna. I fallet med restaurangstängningen ordnades
till exempel ingen utlåtanderunda. Det här kan i värsta fall påverka rättsstatsprincipen och synen på
legitimitet, (HBL, Coronakrisen visar på bristerna i beredskapslagen – ”Den kommer garanterat att
ses över”, publicerad 3.4.2020) men de finländska medborgarna har generellt högt förtroende för
hur Marins regering hanterat coronakrisen (Åbo underrättelser, ”Finländarna ger regeringens
coronahantering gott betyg — sämre för sysselsättningspolitiken”, publicerad 20.7.20).

36

4.2 Sveriges krisberedskap
I Sverige är det främst smittskyddslagen som varit riktgivande för krishanteringen av
coronapandemin. Det är dock även här relevant att granska grundlagen och andra relevanta
principer för att förstå vad för förutsättningar krishanteringen utgår ifrån. Sverige har exempelvis
fyra

grundlagar;

regeringsformen,

successionsordningen,

tryckfrihetsförordningen

och

yttrandefrihetsgrundlagen. De grundläggande statsfunktionerna framkommer i första kapitlet i
regeringsformen (1974:152), där det bland annat anges att riksdagen lagstiftar och granskar rikets
styrelse och förvaltning, att regeringen styr riket och att det för den offentliga förvaltningen finns
statliga förvaltningsmyndigheter. Regeringen är organisatoriskt åtskild förvaltningsmyndigheterna
och därmed handlar svenska statstjänstemän å myndighetens och inte ministerns eller regeringens
vägnar. Myndigheterna utgör därmed konstitutionella aktörer som delvis är fristående från
ministrarnas och regeringens inflytande. Ett grundläggande drag för den svenska regeringen är att
beslut fattas kollektivt vid regeringssammanträden (7 kap. 3 § RF). De enskilda ministrarna har i
regel inte möjlighet att ensamma besluta regeringsärenden (Wenander, 2016).
Vad gäller krisberedskap nämns det närmast i grundlagen om regeringsformen, men där hänvisas
endast till regeringens befogenheter under krigstid (regeringsformen kapitel 15). Det finns alltså
regler i regeringsformen angående krig och krigsfara för att säkerställa det samordnade
handlingsutrymme som krävs, dock finns inte samma regelverk för en civil kris (alltså en fredstida
kris). I en expertgruppsrapport från 2008 står det att: ”För civila kriser finns inte motsvarande
särskilda reglering som ökar handlingsutrymmet för statsorganen utan sådana kriser får hanteras
inom ramen för de allmänna reglerna i regeringsformen”, ”En krissituation som en civil kris,
kännetecknas av att den händer plötsligt och oväntat, och att den avviker från det som anses vara
normalt, samt att den blir ett hot mot olika samhällsfunktioner och även ett hot mot grundläggande
värden. Dessa argument föranleder att regeringen måste fatta snabba beslut och det gäller också att
man samverkar vid hanteringen av dessa beslut med både kommuner och landsting och inte enbart
centralt” (Krisberedskapen i grundlagen, översyn och internationell utblick, expertgruppsrapport
SOU 2008:61). För civila kriser finns alltså inte motsvarande särskilda reglering som ökar
handlingsutrymmet för statsorganen utan sådana kriser får hanteras inom ramen för de existerande
reglerna, ofta med fokus på decentralisering.
Under coronakrisen blev därmed smittskyddslagen en av de mest centrala ramverken och man valde
även att lägga till en del om corona där man klassar viruset som både allmän- och samhällsfarligt
(Regeringens proposition 2019/20:144). Man införde även en ändring av smittskyddslagen som gav
regeringen utvidgade befogenheter att vid behov begränsa verksamhet. Den temporära

37

lagstiftningen kan vara i kraft i tre månaders tid (Socialutskottets betänkande 2019/20:SoU20). Om
smittan är klassad som en samhällsfarlig sjukdom ökar även smittskyddsläkarens befogenheter och
denna har då möjligheter att besluta om tvångsisolering av personer som inte följer
förhållningsreglerna. I Sverige är det främst folkhälsomyndigheten som ansvarar för samordning av
smittskyddet på nationell nivå och som ska ta de initiativ som krävs för att upprätthålla ett effektivt
smittskydd. Det är folkhälsomyndighetens ansvar att följa och vidareutveckla smittskyddet samt
följa och analysera det epidemiologiska läget nationellt och internationellt (smittskyddslagen §7).
Sedan är det generellt regionerna som ansvarar för att behövliga smittskyddsåtgärder vidtas inom
regionens område.
Överlag kan man säga att det finns tre principer som styr krishantering i Sverige; ansvars-, likhetsoch närhetsprincipen. Ansvarsprincipen innebär att den som ansvarar för verksamhet under normala
förhållanden även ansvarar för den i en krissituation. Det betyder exempelvis att kommuner har
ansvar för att sköta skola och äldreomsorg även under en pandemi. Likhetsprincipen innebär att
verksamheten i mån av möjlighet ska skötas precis som vanligt, med hänsyn till nationella riktlinjer.
Det betyder exempelvis att om möjligt ska skolor hållas öppna. Däremot kanske man vidtar fler
försiktighetsåtgärder som att alla ska tvätta händerna oftare, ha mindre klassrumsundervisning eller
att sjuka elever ska hållas hemma längre. Närhetsprincipen innebär att den som är närmast när en
kris inträffar har ansvar för att hantera den. Om det är stor smittspridning i en kommun kan den
kommunen välja att vidta fler krisåtgärder än en mindre drabbad kommun, baserat på nationella
riktlinjer från ansvariga myndigheter.
Tanken är att ovanstående tre principer ska samverka för att skapa ett samhälle med god förmåga att
hantera kriser, då de som hanterar kriserna har god kännedom om de lokala förutsättningarna. Man
börjar alltså med att hantera krisen i dess omedelbara närhet, samtidigt som det finns resurser
beredda på regional och nationell nivå om händelserna blir för omfattande för att hantera på lokal
nivå. Coronautbrottet hanteras exempelvis både lokalt, regionalt och nationellt utifrån deras vanliga
befogenheter (Krisinformation, 2020). Grundläggande för svensk krisberedskap är alltså att de
myndigheter som ansvarar för en verksamhet under normala förhållanden också har ansvar för
verksamheten under en kris. I praktiken har alltså mycket av besluts- och informationsansvaret
hamnat på folkhälsomyndigheten och det är främst Anders Tegnell, statsepidemiolog vid
Folkhälsomyndigheten, som fört myndighetens talan. I Norge och Danmark däremot är
statsministern en tydlig frontfigur, även i Finland är statsminister Marin en frontfigur, men hon
betonar ständigt att hon följer THL:s rekommendationer (Finlands institut för hälsa och välfärd)
(Strang, 2020).

38

Då den svenska lagstiftningen ger begränsat med politiskt utrymme att hantera krisen har den
svenska coronastrategin kretsat kring frivillighet, eget ansvar samt idén om flockimmunitet, något
som uppmärksammats för sitt särslag i omvärlden. Bland annat BBC skriver att:
”Sweden has largely relied on voluntary social distancing guidelines since the start of the
pandemic, including working from home where possible and avoiding public transport. There's also
been a ban on gatherings of more than 50 people, restrictions on visiting care homes, and a shift to
table-only service in bars and restaurants. The government has repeatedly described the pandemic
as "a marathon not a sprint", arguing that its measures are designed to last in the long term. The
unusual strategy has attracted global criticism, with even some of Dr Tegnell's early supporters
saying they now regret the approach. Annika Linde, who did his job between 2005 and 2013,
recently told Sweden's biggest daily newspaper Dagens Nyheter she believed tougher restrictions at
the start of the pandemic could have saved lives. But according to clinical epidemiologist Helena
Nordenstedt, there's no consensus in Sweden's scientific community that the strategy as a whole has
failed.” (BBC, Savage, publicerad 24.7.2020).
Det har lyfts mycket kritik och debatt kring den svenska coronahanteringen. Somliga spekulerar att
utmaningarna som uppstått grundar sig i just de rättsliga ramverkens brister och menar att det skulle
behövas både en ny smittskyddslag samt (Expressen, Marteus, 10.6.20) justering i de
konstitutionella aspekterna som styr svensk krishantering i fredstid. Kriser i fredstid saknar som
bekant reglering i regeringsformen vilket leder till att vanliga regler om sådant som beslutsprocess,
normgivning och styrning gäller (SvJT, Hirschfeldt 2020). Det har alltså varit svårt att lyfta ansvaret
från regionerna till regeringsnivå i Sverige (Dagens nyheter, Sjökvist, publicerad 11.3.20).
Krishanteringen har även påverkat medborgarnas förtroende för beslutsfattarna. Traditionellt har
svenskarna som resten av Norden hög tilltro till både varandra och myndigheterna. När pandemin
på allvar nådde Sverige steg förtroendet för sjukvård och myndigheter till höga nivåer och också
regeringen fick gott betyg ännu i maj. I april uppgav 69 procent att de hade stort förtroende för
Folkhälsomyndigheten men i juni hade siffran sjunkit till 57 procent. Bakgrunden till de dalande
siffrorna antas vara det stora antalet avlidna i covid-19 i Sverige i jämförelse med de övriga
nordiska länderna (Yle, von Kraemer, publicerad 23.6.2020).

39

4.3 Norges krisberedskap
I Norges grundlag från 1814 stadgas att landets verkställande makt tillhör kungen/drottningen, den
skrivningen finns dock främst kvar för att belysa en odelad statsmakt medan det i praktiken är
regeringen som styr Norge. Norges krisberedskap baserar sig på ett flertal olika planer och
regelverk, bland annat en nationell hälsoberedskapsplan, en strategi för beredskap mot händelser
med farliga ämnen och smittosamma sjukdomar, beredskapsplan mot utbrott av allvarliga
smittosamma

sjukdomar,

beredskapsplan

för

pandemisk

influensa,

handlingsplan

för

infektionskontroll, smittskyddslagen med föreskrifter, hälsoberedskapslagen, folkhälsolagen samt
föreskriften

om

åtgärder

för

infektionskontroll

vid

coronautbrottet,

den

så

kallade

coronaförordningen (Norska regeringens hemsida, hämtad 12.1.21).
Det centralaste ramverket för coronahanteringen i Norge är den specifika föreskriften om åtgärder
för infektionskontroll vid coronautbrottet (coronaförordningen, FOR-2020-03-27-470) som syftar
till att ge regeringen extraordinära befogenheter i krissituationen. Lagen gör det möjligt för
regeringen att tillfälligt bortse från ett antal lagar och förordningar med syfte att hantera smittan och
skydda befolkningen. Stortinget, Norges riksdag, måste godkänna de förordningar regeringen
utfärdar med utgångspunkt i coronaförordningen med minst 2/3 majoritet. Coronaförordningen är i
kraft en månad åt gången. Lagen möjliggör krav på karantän, reserestriktioner, stängning av
verksamhet, begränsningar vid sammankomster och dylikt. Processen kring coronaförordningen var
relativt kontroversiell. Ursprungligen föreslogs det av regeringen att den skulle vara i kraft i ett
halvt år, men efter att ha diskuterats i parlamentet reducerades detta till en månad. Regeringsmakten
blev mer begränsade och parlamentet föreskrev att vissa delar av lagen skulle kunna avbrytas om
1/3 av företrädarna var emot det. Även om oppositionen gjorde stora förändringar i regeringens
ursprungliga förslag så präglades debatten av en atmosfär av samarbete, förtroende och att stå
tillsammans i en krissituation samt ta gemensamma försiktighetsåtgärder genom att ge regeringen
ett begränsat utökat tillstånd och ansvar (Christensen & Lægreid, 2020).
Norge har också många andra ramverk som blir aktuella vid pandemihantering. Bland annat
smittskyddslagen (LOV-1994-08-05-55) som ska säkerställa att hälso- och sjukvårdsmyndigheterna
och andra myndigheter vidtar nödvändiga åtgärder för infektionskontroll och samordnar sin
verksamhet i infektionsbekämpningsarbetet. Hälsoberedskapslagens (LOV-2000-06-23-56) syfte är
att skydda befolkningens liv och hälsa och bidra till att nödvändig hälso- och sjukvård och
socialtjänst erbjuds befolkningen under krig och i kriser och katastrofer under fredstid. Lagen
stadgar även ansvarsprincipen: ”Den ansvariga för en tjänst är också ansvarig för nödvändig
beredskap och för den verkställande tjänsten, inklusive finansiering, under krig och i kriser och
40

katastrofer under fredstid, såvida inte annat föreskrivs i eller enligt lag. På motsvarande sätt måste
den som övervakar ett företag också övervaka företagets beredskap” (§ 2).
Den norska beredskapsplanen för åtgärder för infektionskontroll under coronautbrottet ska bidra till
effektiv hantering av pandemin. Den beskriver ansvarsfördelningen, beslutsnivå, samordning och
system för riskbedömning av infektionssituationen, inklusive risknivåer och tillhörande exempel på
paket med åtgärder för infektionskontroll. I beredskapsplanen (punkt 7) står det även att beslut om
åtgärder fattas på olika nivåer beroende på vilken risknivå det är lokalt, regionalt och nationellt.
Norges centralförvaltning menar att beslutet om åtgärder bör baseras på erfarenheterna från
pandemin vilket innebär att det i vissa fall kan vara effektivare att genomföra tillräckliga åtgärder
under en kort period snarare än att gradvis öka åtgärderna med risk för större smittospridning.
Smittskyddslagen föreskriver dock att bekämpningsåtgärder måste baseras på en tydlig medicinsk
motivering samt vara nödvändiga och effektiva efter en övergripande bedömning. I enlighet med
lagen måste frivilliga åtgärder tas som utgångspunkt. Vid måttbedömningar får lagens krav inte
tolkas för strikt. I linje med detta kan åtgärder i form av förbud främst övervägas då det är viktigt att
få en snabb effekt av åtgärderna eller hög efterlevnad. Utgångspunkten är dock att
rekommendationer och frivillighet prövas före förbud, tvång och straff. Vid hanteringen av
coronapandemin använder den norska regeringen dock en försiktighetsprincip när man överväger
kontrollåtgärder. Detta innebär att det kan finnas situationer där det inte är möjligt att gå steg för
steg utan infektionssituationen kräver genomförande av flera åtgärder samtidigt (Norska
regeringens hemsida, hämtad 12.1.21).
Den norska centralförvaltningen menar alltså att stränga virusbekämpningsåtgärder har genomförts
endast där situationen har eller kunde ha kommit ur kontroll. Främst eftersom påträngande åtgärder
kan få stora mänskliga och ekonomiska konsekvenser för både individen och samhället vilket
kräver en genomtänkt riskbedömning. Mindre påträngande åtgärder som rekommendationer kring
god hygien, social distansering och nödvändig behandling av de infekterade har bibehållits under
hela pandemin. Andra åtgärder måste anpassas och bedömas på grundval av en övergripande
bedömning av åtgärdernas positiva och negativa effekter, inklusive en bedömning av omfattningen
av pandemin, kapacitet inom hälso- och sjukvården, åtgärdernas socioekonomiska kostnad,
tillgänglig kunskap och tillgång till vaccin och medicin. Åtgärderna för coronahanteringen måste
alltså vara balanserade och tillräckliga för att ge den nödvändiga bekämpningseffekten, men inte
mer begränsande för befolkningen och företagen eller mer långsiktiga än nödvändigt (Norska
regeringens hemsida, hämtad 12.1.21).

41

Enligt Christensen och Lægreid (2020) har Norge presterat bra i hanteringen av krisen. De menar att
en del av framgången beror på kompetenta politiker, högt förtroende i samhället, en pålitlig och
professionell förvaltning, stränga restriktioner/åtgärder i krisens inledande fas, en god ekonomisk
situation, en stor välfärdsstat och låg befolkningstäthet. De menar även att den påstådda framgången
handlar om sambandet mellan krishanteringsförmåga och legitimitet. Krishantering är nämligen
mest framgångsrik när man kan kombinera demokratisk legitimitet med regeringens kapacitet.
I Norge är ministeriet för hälsa och vårdtjänster (MH) det centrala ministeriet för att hantera en
epidemi och de viktigaste expertorganen är dess underordnade organ, norska hälsodirektoratet
(NDH) och norska folkhälsoinstitutet (FHI) ). När epidemin började var MH ledande ministerium,
men när krisen utvidgades till andra politikområden tilldelades justitieministeriet denna roll.
Beslutsprocessen under coronakrisen i Norge kännetecknades av ett behov av att fatta centraliserade
beslut under osäkra och brådskande förhållanden. De viktigaste besluten kring hur man ska hantera
coronakrisen togs av regeringen i nära samarbete med NDH och FHI, även om det politiska
ledarskapet i vissa fall avvek från expertorganens råd och i allmänhet valde mer radikala åtgärder,
som att stänga skolor och daghem samt förbjuda användningen av fritidshus som en
”försiktighetsprincip”. Det politiska ledarskapet ignorerade inte professionella experter, som i USA,
eller delegerade ansvaret till experter, som i Sverige (Christensen & Lægreid, 2020).
I Norge arbetade alltså det politiska ledarskapet nära karriärtjänstemän och folkhälsoexperter.
Sammantaget var krishanteringsmetoden uppifrån – ner, baserades på samarbete mellan politiska,
expert och administrativa enheter samtidigt som de nationella ramarna var starkare än det lokala
utrymmet för avvikelser. Sammanfattningsvis anser

Christensen och Lægreid (2020) att

styrelsekapaciteten fungerat bra när det kommer till leveranskapacitet, regleringskapacitet och
samordningskapacitet, men Norges analytiska kapacitet var svag, särskilt vad gäller beredskapen
inför pandemin (Christensen & Lægreid, 2020).

42

4.4 Danmarks krisberedskap
Danmarks grundlag (169 af 05/06/1953) stadgar de basala principerna och reglerna för det danska
samhället men den nämner inte specifikt krishantering. Det huvudsakliga regelverket för
coronahanteringen i Danmark utgörs därför av smittskyddslagen (epidemiloven), närmare bestämt
en ändring av denna.
Danmarks grundlag stadgar att det danska statsskicket bygger på en maktfördelning mellan den
lagstiftande, utövande och dömande makten (3 §). Grundlagens 3 § utpekar en utövande makt som
ligger hos kungen, dock är det enligt § 12–14 de av kungen utsedda ministrarna som ansvarar för
regeringens ledning. Danmarks ministrar utövar enskilt sin regeringsmakt i parallellt ordnade och
likställda ministerier eller ministerområden. Som utgångspunkt är det den ansvarige ministern som
inom sitt område innehar beslutsmakten både allmänt och i enskilda fall. Rättsligt sett kan
statsministern eller regeringen som helhet inte ålägga en enskild minister att agera på ett visst sätt.
Det är givetvis inte möjligt för ministern att i praktiken besluta i alla politiska frågor och enskilda
förvaltningsärenden som aktualiseras inom ministeriets område. I stor utsträckning delegeras
beslutsmakten

därför

till

underlydande

organ

och

tjänstemän.

Den

centrala

förvaltningsorganisationen i Danmark är som utgångspunkt direkt knuten till ministerierna som
utövande makt och därmed till politikerna och deras demokratiska mandat (Wenander, 2016).
I Danmark är det främst smittskyddslagen som reglerar hanteringen av coronautbrottet. Innan
coronapandemin delade lagen ut omfattande befogenheter till fem regionala kommissioner
(epidemikommissioner) som skapades vid en epidemisituation. Kommissionerna bestod av
representanter från polisen, nöd- och hälsoauktoriteter samt lokala politiker. Kommissionerna
tilldelades befogenheter att i epidemisituationer bland annat bruka möjligheten att begränsa
folksamlingar, införa karantänkrav och obligatoriska vaccin samt stänga ner städer om nödvändigt
(Epidemiloven LBK nr 1026 af 01/10/2019).
När den danska regeringen insåg allvaret i coronasituationen innebar den regionala modellen
utmaningar kring att samordna nationella krisåtgärder vilket gjorde att regeringen föreslog ett antal
ändringar/tillägg

till

smittskyddslagen.

Ändringarna

överförde

de

tidigare

regionala

kommissionernas kompetenser till regeringens hälsoministerium och dess minister. Den danska
riksdagen godkände förslaget på tolv timmar med enhällighet, vilket tyder på att det var en snabb
process. Lagen gäller i högst ett års tid och ger alltså hälsoministern bland annat möjlighet att
beordra isolering, förbjuda större sammankomster, evenemang och så vidare. Lagförslaget gav
också hälsoministerns större möjlighet att styra de underliggande myndigheterna (L 133 Forslag til
lov om ændring af lov om foranstaltninger mod smitsomme og andre overførbare sygdomme). Den
43

enskilda ministern har alltså en stor roll i samordningen av krisåtgärder och kan ensam styra
coronahanteringen. Ansvarsprincipen gäller dock fortsättningsvis vid tillämpningen av de nationella
restriktionerna och instruktionerna.
Den danska regeringen var bland de första länderna i Europa som agerade mot viruset genom att
förklara en nationell ”lockdown” och stänga dess yttre gränser. Landets tillvägagångssätt var
relativt drastiskt sett till resten av Europa i början av krisen. Danmark förbjöd tidigt stora offentliga
sammankomster, stängde alla onödiga platser i sina städer, avskräckte kraftigt användningen av
kollektivtrafik och alla typer av resor om det inte var absolut nödvändigt. Dagis, skolor och
universitet stängdes och flygresorna begränsades kraftigt - dessa restriktioner blev sedan den ”nya
normen” för många europeiska länder. Det som möjliggjorde dessa drastiska åtgärder i Danmark var
den snabba lagändringen som gav hälsoministern stor möjlighet att styra och samordna den
nationella krishanteringen. Även närvaron av tillit i den danska samhället möjliggjorde de drastiska
tilltagen. De danska medborgarna har inte förlitat sig på en mängd konspirationsteorier eller spridit
panik kring hanteringen av coronakrisen eftersom de generellt litar på sin regering. Många
tillämpade även de rekommendationer som regeringen presenterade innan de blev rättsligt
bindande. Då coronakrisen hanterats med hård inställning redan från början var Danmark även ett
av de första länderna i Europa att lyfta på restriktionerna mot sommaren (Olagnier & Mogensen,
2020) även om de till stor del återinfördes mot hösten när smittoläget blev sämre igen.
Enligt en kartläggning som Svenskt Kvalitetsindex och EPSI Rating Group (2020) gjort är
danskarna mest nöjda med coronahantering av samtliga nordiska länder. Detta gäller både
regeringens, myndigheternas, sjukvårdens, skolans och apotekens insatser samt den generella
krishanteringen av coronapandemin (Svenskt kvalitetsindex, ”Nordiska skillnader kring invånarnas
uppfattning om samhällets coronahantering – danskarna hittills nöjdast”, publicerad 8.4.20).

44

4.5 Sammanfattning av den nordiska krisberedskapen
Ovan ligger fokuset på den rättsliga krisberedskapen som har stor relevans när det kommer till
centralförvaltningarnas möjlighet att bruka olika policyinstrument, införa krisåtgärder och politiskt
hantera coronakrisen. Samtliga nordiska centralförvaltningar har vid krishanteringen av
coronautbrottet fått utvidgade befogenheter, antingen genom redan existerande regelverk eller så
har de agerat snabbt och skapat för situationen skräddarsydda regelverk eller justeringar. I relation
till parlamenten innebär krisbefogenheterna att delar av den normala lagstiftningsprocessen
förändras. Behandlingstiderna förkortas och man avviker från de normala beslutsprocedurerna för
att kunna fatta snabba beslut. Även centralförvaltningens relation till kommuner och övriga
myndigheter förändras då centraliseringen pausar delar av den normala decentraliserade
beslutskedjan (Sandberg, 2020).
Utformningen av den lagstiftning som ger regeringarna ökade befogenheter ser olika ut och har
olika varaktighet. Finland baserar coronahanteringen på beredskapslagstiftningen som kan vara i
kraft i högt sex månader. I Sverige har regeringen avgett en proposition om en temporär ändring av
smittskyddslagen som ger regeringen utvidgade befogenheter att vid behov utfärda bemyndiganden
om att begränsa verksamhet. Den tillfälliga ändringen är i kraft tre månader åt gången. Norges
utgångspunkten är en temporär lag, coronaförordningen. Coronaförordningen är i kraft en månad åt
gången. I Danmark har regeringens möjligheter att till exempel stänga restauranger och begränsa
folksamlingar grundat sig på tillfälliga ändringar av smittskyddslagen som ger hälso- och
äldreministern utvidgade befogenheter att fatta beslut kring bland annat stängning av
affärsverksamhet och begränsning av folksamlingar. Lagen gäller i högst ett års tid.
Sammanfattningsvis har alltså de nordiska centralförvaltningarna fått relativt liknande befogenheter
men sättet de kan bruka dessa på särskiljer sig. I Finland centraliserades makten och statsrådet fattar
gemensamma beslut kring större beslut, exempelvis stränga restriktioner, medan hälsoministeriet
ensamt kan fatta beslut gällande mindre viktiga ärenden. Vid verkställandet är det ansvarsprincipen
som gäller. Även i Sverige centraliserades makten genom ändringen av smittskyddslagen men
regeringen måste fatta samtliga beslut gemensamt vilket drar ut på beslutsprocessen.
Ansvarsprincipen har till stor del styrt den svenska centralförvaltningen vilket gjort
folkhälsomyndigheten till en viktig aktör i den svenska krishanteringen av coronapandemin. Norge
har flertalet lagar som reglerar folkhälsoskydd men centralast blev coronaförordningen som
skapades specifikt för coronautbrottet. Det är det norska hälsoministeriet som ansvarar för
krissamordningen och har möjlighet att förlänga, upphäva och göra ändringar i bestämmelserna,
men i praktiken är det de aktörer som ansvarar för tjänster under normala omständigheter som

45

ansvarar för att verkställa lagen, exempelvis kommunerna. I Danmark är krishanteringen mer
centraliserad och hälsoministern har ensam möjlighet att fatta beslut gällande krishanteringen. I
tabell 8 visas en övergripande bild av de nordiska centralförvaltningarnas relevanta lagrum samt
ansvarsfördelningen under coronakrisen.
Tabell 8. Centralförvaltningens styrande regelverk under coronakrisen.
CentralFör coronakrisens hantering
förvaltning relevanta lagrum

Centralförvaltningen under coronakrisen

Finland

- Beredskapslagen
(möjlighet att stärka statsrådets
handlingsutrymme vid t.ex.
pandemier)
- Smittskyddslagen (anvisningar
för hantering av smittosamma
sjukdomar)

- Statsrådet har under undantagsförhållanden
befogenhet att fatta beslut om frågor som annars
hör till landskapen/kommunerna
- Ansvarigt ministerium styr i regel sitt eget
område men finns organisatorisk flexibilitet
Beslut
om
krisåtgärder
under
undantagsförhållanden fattas i regel kollektivt
- Beslutsfattande enligt ansvarsprincipen i
normala fall (inte undantagsförhållande)
- Ansvarsprincipen vid verkställande av åtgärder

Sverige

- Ändring av smittskyddslagen
(ger regeringen möjlighet att vid
behov utfärda bemyndiganden
om att begränsa verksamhet)

- Beslut fattas gemensamt av regeringen, de
enskilda ministrarna har inte befogenhet att fatta
beslut ensamma
- Regeringen kan genom ändringen stänga ner
verksamheter vid behov
- Ansvarsprincipen har i stor utsträckning styrt
krishanteringen, därav är folkhälsomyndigheten
en central aktör
- Ministerier och myndigheter är åtskilda aktörer

Norge

- Coronaförordningen (föreskrift
om åtgärder för
infektionskontroll vid
coronautbrottet)
- Smittskyddslagen med
föreskrifter,
hälsoberedskapslagen,
folkhälsolagen

- Coronaförordningen är en ny lag för specifikt
coronahantering
- Hälsoministeriet och senare justitieministeriet
styr och samordnar med hjälp av experter inom
området
- I så stor mån som möjligt gäller
ansvarsprincipen vid verkställandet
- Viktiga beslut fattas av regeringen som helhet

Danmark

- Ändring av smittskyddslagen
- Ministern kan ensam styra krishanteringen i stor
(ger hälsoministern möjlighet att utsträckning
beordra isolering, förbjuda större - Ansvarsprincip gäller vid verkställande
sammankomster, evenemang och
att styra de underliggande
myndigheterna)

Länderna har även valt olika strategier för att hantera krisen där Danmark valde att införa stränga
restriktioner ganska direkt, Norge och Finland hakade på Danmarks spår men med mindre stränga
restriktioner medan Sverige valde en mer avvaktande strategi.

46

5. Nordiska centralförvaltningars politiska hantering av coronautbrottet
Med de nordiska centralförvaltningarnas rättsliga krisberedskap och generella krisstrategi i
beaktande behandlar detta kapitel de nordiska centralförvaltningarnas politiska coronahantering sett
till brukade policyinstrument. Detta kapitel utgör således avhandlingens empiriska kärna.
Centralförvaltningarnas krisåtgärder kategoriseras enligt följande policyinstrument; 1. mjuka
policyinstrument, 2. rättsliga policyinstrument, 3. ekonomiska instrument (både direkt samt indirekt
finansiella åtgärder) samt 4. hybridinstrument. Krisåtgärderna som nämns återfinns i OECD:s och
ECDC:s databaser. Materialet har sammanfattats och kategoriserats utgående från hur det såg ut då
det behandlades i januari-februari år 2021. Information som inte ingår i de nämnda databaserna
beaktas inte i denna studie. Krisåtgärderna som kartlagts har förekommit under tidsperioden mars
2020 till sista december 2020. Det bör också beaktas att samtliga åtgärder som vidtagits inte varat
under hela denna period utan de flesta har varit tidsbundna beroende på de nationella smittolägena.
Exempelvis tog de flesta restriktioner en paus under sommaren då smittoläget var relativt bra, men
återinfördes igen till hösten när läget försämrades igen.
Nedanstående kapitel behandlar de olika kategoriseringarna av åtgärder så att kapitel 5.1 behandlar
mjuka policyinstrument, 5.2 rättsliga policyinstrument och så vidare. Resultatet som presenteras är
en tabellsammanställning av databearbetningen som gjorts enligt vad som föreskrivs närmare i
kapitel 3. I tabellen framkommer främst huruvida de nordiska centralförvaltningarna nyttjat ett
specifikt policyinstrument och under tabellen diskuteras kort hur instrumenten tillämpats i länderna.
Fokuset för denna studie är dock främst att konstatera vilka policyinstrument som brukas i vilken
utsträckning för att kunna diskutera likheter och olikheter inom Nordisk krishantering. De enskilda
åtgärdernas utsträckning och innehåll diskuteras alltså inte på djupet i denna studie.
Inledningsvis kan man säga att otroligt många krisåtgärder vidtagits under coronapandemin. De
granskade centralförvaltningarna följer även alla en ansvarsprincip vilket innebär att myndigheterna
som vanligtvis handhar vissa områden även hanterar dem i krissituationer – när möjligt. Detta
innebär att samtliga krisåtgärder som vidtagits i praktiken inte är centralförvaltningens, men denna
avhandlings fokus ligger på att skapa en egentlig bild av just centralförvaltningarnas politiska
krishantering. Nedanstående kartläggning är ett försök att främst beakta centralförvaltningens samt
tillhörande ministeriers och myndigheters policyinstrument under coronakrisen, det vill säga
centralstyrda åtgärder som getts som nationella anvisningar.

47

5.1 Mjuka policyinstrument
Denna avhandlings operationalisering av mjuka policyinstrument (läs mer i kapitel 3.4) innefattar
försök att öka medvetenheten genom exempelvis broschyrer, seminarier, webbinformation och
workshops, frivilliga riktlinjer samt rekommendationer (exempelvis vid maskanvändning och
distansarbete). Nedan i tabell 9 hittas en sammanställning över Finlands, Sveriges, Norges och
Danmarks bruk av mjuka policyinstrument där x-axeln representerar huruvida centralförvaltningen
har brukat instrumentet och y-axeln berättar vilken specifik åtgärd som avses. I tabellerna nedan
representerar ”x” att åtgärden brukats av centralförvaltningen medan ”-” hänvisar till att materialet
inte rapporterar att åtgärden brukats av centralförvaltningen.
Tabell 9. Nordiska centralförvaltningars bruk av mjuka policyinstrument. Bruket av
policyinstrument markeras ”x”=ja, ”-”=nej.
Policyinstrument

FI

SE

NO

DK

Riskgrupper uppmanas stanna hemma

x

x

x

x

Distansarbete rekommenderas

x

x

x

x

Rekommendationer om karantän efter inresa

x

-

x

x

Oväsentliga resor avråds

x

x

x

x

Rekommendationer om att undvika kollektivtrafik där man inte kan boka plats

x

-

-

Rekommendationer för samtliga att stanna hemma

-

-

x

-

Social bubbla för att begränsa sociala kontakter t.ex. till begränsat antal hushåll

-

-

x

Masker rekommenderade överallt

-

-

x

x

Masker frivilligt på stängda platser

x

-

x

x

De åtgärder som materialet behandlar är uppmaningar till riskgrupper att stanna hemma,
rekommendationer om distansarbete, rekommendationer om karantän efter resa, avrådan från
oväsentliga resor, rekommendationer att undvika kollektivtrafik där man inte kan boka plats,
rekommendationer att stanna hemma, rekommendationer om social bubbla (begränsat antal
närkontakter) samt rekommendationer om masker på stängda respektive alla platser.
Vid början av coronapandemin i mars-april gick samtliga granskade centralförvaltningar ut med
uppmaningar om att riskgrupperna bör hålla sig hemma. Rekommendationerna höll i Finland och
Norge i sig till juni, i Sverige till oktober och i Danmark var de fortfarande gällande i slutet av
2020. I slutet av 2020 gick även Norge ut med en allmän rekommendation om att samtliga bör
stanna hemma. Danmark införde i slutet av 2020 rekommendationer om sociala bubblor, det vill

48

säga ett begränsat antal närkontakter. Samtliga centralförvaltningar rekommenderade även redan i
mars distansarbete i mån av möjlighet.
Finlands och Danmarks centralförvaltningar har bägge gått ut med rekommendationer om att sitta i
karantän då man kommer tillbaks från annan ort där smittspridningen är kritisk. Sveriges strategi
vid inresor har baserat sig på personligt ansvar och de har därför inte gått ut med officiella
rekommendationer om karantän. Norge har också infört krav (straffbart) på karantän om man
kommer från en så kallad ”röd zon” vilket även räknas upp i kapitlet för rättsliga policyinstrument.
Samtliga länder har dock gått ut med att oväsentliga resor avråds. Sverige uppmanade även
befolkningen att undvika kollektivtrafik om man inte kan boka plats.
I augusti respektive juli rekommenderade både Norges och Danmarks centralförvaltningar att man
bär ansiktsmask överallt medan Finland endast rekommenderade det på stängda platser. Enligt
materialet har inte Sveriges centralförvaltning rekommenderat bruk av ansiktsmask.
Utifrån ovanstående sammanställning kan man konstatera att Norge och Danmark har använt de
granskade mjuka krisåtgärderna i större utsträckning än Finland och Sverige. De nordiska ländernas
bruk av mjuka policyinstrument visualiseras i tabell 10.

49

5.2 Rättsliga policyinstrument
I denna studie syftar rättsliga policyinstrument till införandet av åtgärder med rättsliga
konsekvenser som exempelvis böter och rätt för polisen att upplösa folksamlingar, alltså åtgärder
som tvingar befolkningen följa riktlinjer gällande bland annat gruppstorlek och rörelsefrihet. Till
rättsliga policyinstrument räknas även införandet av nya lagar för krishanteringen av corona samt
åtgärder som kräver ändringar i existerande lagstiftning för att verkställas. I tabell 11 framkommer
de nordiska centralförvaltningarnas bruk av rättsliga åtgärder.
Tabell 11. Nordiska centralförvaltningars bruk av rättsliga policyinstrument. Bruket av
policyinstrument markeras ”x”=ja, ”-”=nej.
Policyinstrument
FI
SE
NO
DK
Grundskolan stänger

x

-

x

x

Stängning av någon slags allmänna utrymmen (restauranger, x
nöjesställen, helt eller delvis stängning av kollektivtrafik, gym)

-

x

x

Stängning av icke-väsentliga butiker

-

-

-

x

Gymnasierna stänger

x

x

x

x

Stängning av nöjesställen

x

-

x

x

Stängning av sportcenter

x

-

x

x

Förbud på folksamlingar inomhus >50

x

x

x

x

Förbud på folksamlingar inomhus >500

x

x

x

-

Folksamlingar på max 50

x

x

x

x

Förbud mot folksamlingar

x

x

x

x

Folksamlingar utomhus max 50

x

x

x

-

Folksamlingar utomhus max 100

-

-

-

x

Folksamlingar utomhus max 500

x

x

x

x

Stängning av plats för tillbedjan

-

-

-

x

Stängning av restaurang och kafé

x

-

x

x

Förbud mot samtliga evenemang

-

x

x

-

Stängning av högskolor

x

x

x

x

Restriktioner kring privata sammankomster

-

x

x

x

Stängning av dagis

-

-

x

x

Stängning av arbetsplatser

-

-

-

x

Krav på distansarbete

-

-

-

x

Nationellt besöksförbud på dygnet runt vårdenheter

x

x

-

x

Krav på karantän

-

-

x

-

Inrikesbegränsningar på rörelsefriheten

x

-

-

x

Reglerar statsgränserna utåt (mer och mindre utsträckning)

x

x

x

x

Krav på mask i stängda utrymmen

-

-

-

x

50

Ovan ser man vilka rättsliga åtgärder centralförvaltningen vidtagit. I vanliga fall är det inte
centralförvaltningen som beslutar exempelvis huruvida skolorna ska stänga, men genom
krislagstiftningens centralisering fick centralförvaltningen befogenhet att bestämma inom dessa
områden. Både Finland, Norge och Danmark valde att stänga grundskolan i början av coronakrisen.
Samtliga granskade länder stängde även gymnasier och högskolor medan endast Norge och
Danmark stängde dagisverksamhet.
Både Finland, Norge och Danmark stängde någon slags allmänna utrymmen, exempelvis
restauranger, nöjesställen, icke-väsentliga butiker, helt eller delvis stängning av kollektivtrafik, gym
och idrottsanläggningar, i början av krisen. Samtliga länder tillämpade dock en lindrigare variant av
åtgärder senare under pandemin, exempelvis att endast ett begränsat personantal får finnas i
verksamheten med avståndskrav, tidigare stängningsbestämmelser och så vidare. Både Finland,
Norge och Danmark stängde också nöjesställen, restauranger, kaféer och gym i början av pandemin.
Det var dock endast Danmarks centralförvaltning som beslutade att stänga icke-väsentliga butiker,
platser för tillbedjan, vissa arbetsplatser samt kräva munskydd på stängda utrymmen.
Vad gäller folksamlingar har restriktionerna pendlat för samtliga länder beroende på smittoläget.
Samtliga centralförvaltningar införde förbud mot folksamlingar överlag i början av pandemin.
Samtliga har även vid någon tidpunkt haft förbud mot folksamlingar inomhus med över 50
personer, en utomhusgräns på max 500 personer samt ett förbud mot folksamlingar på över 50
individer. Finland, Sverige och Norge har haft restriktioner där max 500 får samlar inomhus samt
50 personer max utomhus. Danmark hade dock en begränsning på max 100 personer utomhus. I
Sverige och Norge har man tidvis även haft förbud mot evenemang överlag.
Finlands, Sveriges, Norges och Danmarks centralförvaltningar har alla valt att reglera de yttre
gränserna någon gång under pandemiåret 2020. Det har alltså inte varit möjligt att resa in från så
kallade ”röda zoner” om man inte är medborgare eller har legitima orsaker. Finland och Danmark
har även haft inrikesreserestriktioner. I Finland var det Nyland som var i ”karantän” och i Danmark
var det delar av Köpenhamn vilket gjorde att medborgare inte kunde röra sig fritt inom landets
gränser. Finland, Sverige och Danmark valde även att införa besöksförbud på dygnet runt
vårdenheter. Norges centralförvaltning har även haft krav på karantän med potentiella böter som
påföljd medan övriga främst rekommenderat det eller förlitat sig på resenärens ansvar.

51

De nordiska centralförvaltningarnas bruk av rättsliga policyinstrument visualiseras i tabell 12.

Enligt ovanstående har Danmark använt flest rättsliga policyinstrument (22) för att hantera
pandemin medan Norge (18) använt några färre följt av Finland (16) och Sverige (12). Detta
stämmer överens med den bild som gavs i kapitel 4 där det nämndes att Danmark införde stränga
restriktioner redan i början av pandemin och att den danska hälsoministern kan införa restriktioner
på egen hand medan Sverige antog en mer avvaktande coronastrategi samtidigt som beslut om
krisåtgärder måste fattas gemensamt av regeringen.

52

5.3 Ekonomiska policyinstrument
I denna avhandling definieras ekonomiska policyinstrument som åtgärder som kräver justering av
den redan existerande pengapolitiken. Praktiska exempel är finansiering av projekt och sektorer, att
staten går in och betalar specifika saker, skattelättnader för specifika aktörer, finansiella stöd till
specifika aktörer, ekonomisk belöning som resultatstyrning samt skapandet av nya institutioner för
ändamålets

syfte

och

finansiering

av

infrastruktur.

I

tabell

13

visas

de

nordiska

centralförvaltningarnas bruk av ekonomiska policyinstrument.
Tabell 13. Nordiska centralförvaltningars bruk av ekonomiska policyinstrument. Bruket av
policyinstrument markeras ”x”=ja, ”-”=nej.
Policyinstrument

FI

SE

NO

DK

Budgetändringar/åtgärdspaket p.g.a. corona

x

x

x

x

Ökade medel till sjuk- och hälsovården

x

x

x

x

Förbättrat/-enklat inkomststöd för arbetslösa

x

x

x

x

Inkomststöd till arbetare i karantän som inte kan arbeta x
hemifrån (kräver läkarintyg oftast)

x

x

x

Utökade statliga lånegarantier

x

x

x

x

Inkomststöd för sjuka arbetstagare

x

x

x

x

Kapitaltillskott till företag

x

x

x

x

Offentlig sektor betalar subventioner/stöd till företag

x

x

x

x

Vissa företag får skattelättnader

x

x

x

x

Som man ser i tabellen ovan har samtliga granskade centralförvaltningar valt att bruka samma
ekonomiska policyinstrument. Samtliga har under det första coronaåret vidtagit flera
budgetändringar och åtgärdspaket för att hantera de praktiska och ekonomiska konsekvenserna för
vissa aktörer under krisen. Exempelvis ökade alla de granskade nordiska centralförvaltningarna
medlen till hälso- och sjukvården för att stärka deras kapacitet att hantera viruset. Samtliga betalade
även ut kapitaltillskott, utökade de statliga lånegarantierna och subventionerna/stöden samt gav
skattelättnader till specifika företag. Alla granskade centralförvaltningar ändrade även den
existerande pengapolitiken kring inkomststöd för sjuka och arbetslösa arbetstagare så att det blev
lättare att erhålla stöd om man blev sjuk/arbetslös på grund av coronautbrottet.
Det finns dock stor variation kring hur och i vilken mån instrumenten använts, vilket kan vara
viktigt att ha bakom örat. Som tidigare nämnts har tidsspannet och tidpunkterna för bruket av
specifika policyinstrument varierat, men när det kommer till ekonomiska policyinstrument så har
även mängden medel och fokusområden varierat. Den här studien fokuserar alltså på vilka

53

policyinstrument som centralförvaltningar brukat under coronakrisen men det kan vara bra att även
förstå att trots att de använt samma åtgärder i sig så finns det flertalet underliggande variationer
kring hur man organiserat och infört åtgärderna.
Vad gäller exempelvis kapitaltillskott så tilldelade den finska regeringen 400 miljoner euro till Tesi,
ett investeringsbolag, för att inrätta ett nytt stabiliseringsprogram som investerar i företag som har
plötsliga likviditetsproblem. Statsrådet tilldelade även 700 miljoner euro för aktieförvärv inom
statlig ägarstyrning. Sveriges regering tillkännagav ett nytt stödpaket för småföretag där Almi, en
statlig myndighet som erbjuder lån till företag med tillväxtpotential, fick kapitaltillskott på 3
miljarder kronor så att de kan låna ut mer till små och medelstora företag. Sveriges regering utökade
även exportkreditverkets lånegräns och höjde taket för kreditgarantier från den myndighet som
försäkrar exportföretag och banker mot risken för utebliven betalning i exporttransaktioner med 50
miljarder kronor. Norge meddelade att statliga lån och garantisystem inkluderar återinförande av en
statsobligationsfond som köper företagsobligationer (totalt upp till 50 miljarder NOK). Danmarks
centralförvaltning meddelade att statens investeringsfond kommer att tillhandahålla riskabelt kapital
till nystartade företag och riskkapitalföretag inför svårigheter med finansiering då privata
investerare drar sig tillbaka från marknaden. Också det månatliga lånetaket steg tre gånger för mars
och april. De införde även en ny statsstödsfond på 10 miljarder DKK som fungerar som sista utväg
för företag med risk för konkurs. Trots att ovanstående i botten innebär att centralförvaltningarna
använt samma policyinstrument så finns det alltså självklara skillnader om man granskar
krisåtgärderna närmare. Detsamma gäller även subventioner och skattelättnader (OECD 2020, 3).
En subvention är en slags ekonomiskt stöd, i detta sammanhang ett direkt bidrag från staten till
olika aktörer. I mars 2020 meddelade den finska regeringen att affärsstöd på 200 miljoner euro
skulle betalas ut av bland annat Business Finland. En ytterligare fond på 0,5 miljoner euro anslogs
till Talousapu-tjänsten för finansiell hjälp som erbjuder affärsrådgivning till entreprenörer.
Regeringen tillkännagav även att företagsstöd skulle betalas ut för 1 miljard euro som
företagssubventioner riktade till små, medelstora företag och mikroföretag. I maj 2020 tillkännagav
även den finska regeringen ett stödprogram för restauranger och kaféer som kompenserar vissa
kostnader. De införde också en ny form av stöd som täcker företagskostnaderna upp till 500 000
euro under två månader förutsatt att man drabbats tillräckligt hårt av pandemin (OECD, 2020).
I september 2020 tillkännagav den svenska regeringen förlängningen av konverteringsstödet till
företag som påverkas av coronakrisen, främst inom hotellbranschen. Sveriges centralförvaltning
införde även en förlängning av statligt stöd för att täcka företagens sjuklönekostnader samt
ekonomiskt stöd till sjuka egenföretagare. I april 2020 tillkännagav svenska regeringen ett 39
54

miljarder kronor skulle utbetalas som stöd till företag baserat på omsättningsförlust. Kraven för att
vara stödberättigad varierade under det första coronaåret. Det förekom även tillfällig rabatt på
hyreskostnader i utsatta sektorer som hotell och restauranger. Regeringen betalade även stöd på 500
miljoner kronor (45 miljoner euro) för kulturaktiviteter som förlorar intäkter till följd av
begränsningen av restriktioner vad gäller folksamlingar (OECD 2020, 3).
I Norge införde man ett system med fast kostnadssubventionering som täckte en del av de fasta
kostnaderna för företag som står inför en stor omsättningsminskning relaterade till corona. De
införde även ett system som täckte sektorer som drabbades starkt av nedgången i turismen, ett
system

för

arbetskraftssubventioner,

forskningsorienterade

företag,

olika

stödprogram

stöd

för

för

kultur,

flygsektorn,
sport

och

för

innovativa

frivilliga

och

sektorer,

bryggeriindustrin, bränsleindustrin, hästkapplöpning och renskötsel. Ytterligare ett stödpaket
meddelades i september 2020 och innehöll olika nya stöd för hårt drabbade sektorer som kultur,
volontärarbete, sport, kollektivtrafik, turism och stora evenemang (OECD, 2020).
I Danmark skapade man ersättningsprogram för företagens fasta kostnader. Programmet var
verksamt för perioden mars till juli 2020, med förväntade finansiella kostnader på runt 65,3
miljarder DKK. Danmarks centralförvaltning införde även sjukpenning på grund av corona och
ersättningssystem för egenföretagare samt företag inom branschen för evenemang, kultur, sport,
privat utbildning och reseanordning. Den danska innovationsfonden ökades även med 350 miljoner
DKK för att stödja nya projekt (OECD 2020, 3).
Vad gäller coronaåtgärder inom skatte- och avgiftspolitiken så tillkännagav det finska statsrådet att
pensionsavgiften i den privata sektorn tillfälligt kommer att minskas med 2,6% och buffertfonden
utökas senare genom att höja pensionsavgifterna för perioden 2022-2025. Den svenska regeringen
införde ytterligare ett krispaket för småföretag där 100% av skattepliktiga vinster från enskilda
företag och partners i svenska partnerskap för 2019, upp till en miljon kronor, kan avsättas i
skattefördelningsreserven, som sedan kan kvittas mot eventuella framtida förluster. Moms
rapporteras vanligtvis årligen men under coronakrisen kan enskilda företagare vara berättigade till
uppskjutning med ränta. Norska åtgärder inkluderade en sänkning av arbetsgivarens
socialförsäkringsavgift, minskning av antalet dagar som arbetsgivare är skyldiga att betala lön till
arbetstagare som är tillfälligt uppsagda, ändring av bolagsskattereglerna så att företag som går på
förlust kan omfördela sina förlust mot tidigare års beskattade överskott. Ett skattestödpaket gavs
även till olje- och gassektorn. I Danmark infördes tillfälliga skattelättnader inom forsknings- och
utvecklingsbranschen (OECD, 2020).

55

Det finns alltså stora variationer kring hur de ekonomiska policyinstrumenten tillämpats i praktiken.
Denna avhandlings syfte är dock främst att skapa en översiktlig bild kring centralförvaltningarnas
bruk av policyinstrument. Således diskuteras och jämförs inte policyinstrumentens specifika
innehåll desto mer i denna avhandling även om ovanstående ger en klar bild av förekommande
variationer. De nordiska centralförvaltningarnas bruk av ekonomiska policyinstrument visualiseras i
tabell 14.

56

5.4 Hybridinstrument
Hybridinstrument definieras i denna studie som åtgärder som tillhör två eller fler av ovanstående
instrumentkategorier. Nedan i tabell 15 finns en översyn över Finlands, Sveriges, Norges och
Danmarks centralförvaltningars bruk av enligt materialet rapporterade hybridinstrument för att
hantera coronakrisen.
Tabell

15.

Nordiska

centralförvaltningars

bruk

av

hybridinstrument.

Bruket

av

policyinstrument markeras ”x”=ja, ”-”=nej.
Policyinstrument

SE

NO

DK

gällande x

x

x

x

x

x

x

x

Föräldrapenning för vårdnadshavare som stannar x
hemma från jobb p.g.a. stängda skolor

x

x

-

Flexiblare
villkor
för
arbetsgivare
permittering och liknande åtgärder

FI

Uppskjutande av skatter/avgifter

De hybridinstrument som identifieras enligt avhandlingens operationalisering av begreppet är
flexiblare villkor för arbetsgivare gällande permittering, uppskjutandet av skatter och avgifter samt
föräldrapenning för vårdnadshavare som stannar hemma från jobb på grund av stängda skolor.
Dessa åtgärder är nämligen både ekonomiska samt rättsliga instrument då de kräver justering av
existerande lagstiftning för att tillämpas.
För att bevara arbeten och undvika konkurser införde samtliga granskade nordiska
centralförvaltningar åtgärder för att underlätta tillfällig permittering genom att ändra
arbetsavtalslagstiftning. I Finland införde man exempelvis tillfälliga uppsägningar genom att ändra
arbetsavtalslagen så att uppsägningstiden förkortas från fjorton till fem dagar. I Finland kan även
anställda på ett tidsbegränsat avtal sägas upp och samtidigt förlängs återanställningsskyldigheten för
anställda som avskedats av ekonomiska eller produktionsrelaterade skäl mellan den 1 april och den
30 juni till en period av nio månader. Medan man i Norge exempelvis minskade antalet dagar som
arbetsgivare är skyldiga att betala lön till arbetstagare som är permitterade från femton till två dagar
(OECD, 2020). Också uppskjutandet av skatter och avgifter infördes genom temporära lagändringar
eller förtydliganden i rättslig praxis vilket gör att även det räknas som hybridinstrument, närmare
information om dessa åtgärder nämns även delvis i ovanstående kapitel där skattepolitiken nämns.
Finlands, Sveriges och Norges centralförvaltningar valde även att införa ändringar kring tillgången
till föräldrapenning för vårdnadshavare som stannar hemma från jobb på grund av stängda skolor. I
Finland fick vårdnadshavare som tar obetald ledighet för att ta hand om ett barn som normalt går i
förskoleundervisning eller skolan rätt till tillfälligt ekonomiskt stöd på grund av pandemin. Enligt
57

den svenska föräldraledighetslagen är arbetstagaren i normala fall inte berättigad till betald ledighet
på grund av vård av ett sjukt barn om hen håller barnet hemma för att skydda det från att smittas av
andra. Med coronautbrottet har den svenska regeringen dock infört tillfällig lagstiftning för
arbetstagare som behöver stanna hemma för att ta hand om sina friska barn på grund av att
skolan/förskolan stängs och inte kan arbeta hemifrån. Även den norska centralförvaltningen införde
en ändring där arbetande föräldrar med 1-2 barn har rätt till 20 dagars betald familjevårdsledighet
under 2020 (i vanliga fall 10) och de som har 3+ barn kan få upp till 30 dagar (upp från 15).
Ensamstående föräldrar har rätt till 40-60 dagar föräldraledigt år 2020.
Det är även troligt att flera av de finansiella policyinstrumenten har krävt justeringar i existerande
lagstiftning för att tillämpas i praktiken. Således är det möjligt att flera av de policyinstrument som
klassas som ekonomiska egentligen är hybridinstrument. Ovan beaktas dock bara de åtgärder som
centralförvaltningarna i OECD:s material specifikt rapporterat att det krävs rättsliga ändringar för
att verkställas. I tabell 16 visualiseras de nordiska centralförvaltningarnas bruk av de granskade
hybridinstrumenten, även om översikten som sagt säkerligen är något bristfällig.

58

5.6 Resultatsammanfattning
Den här avhandlingen har granskat Finlands, Sveriges, Norges och Danmarks centralförvaltningars
krislagstiftning som trätt i kraft under coronahanteringen samt bruket av policyinstrument för att
politiskt hantera pandemin. Kartläggningen tyder på att de nordiska centralförvaltningarna brukat
ganska liknande policyinstrument. Bör dock återigen konstateras att empirin främst kartlägger
huruvida centralförvaltningarna brukat ett policyinstrument. Inte till vilken grad, exempelvis hur
stora alla deras finansiella åtgärder varit eller hur länge vissa restriktioner varat.
Även om de nordiska centralförvaltningarna använt ganska liknande policyinstrument och i många
fall i samma utsträckning förekommer det vissa mönster som kan vara talande. Vad gäller mjuka
policyinstrument är data något bristfällig då det säkerligen brukats extremt många olika åtgärder för
att sprida information och på ett mjukt sätt hantera krisen. Av de specifika policyinstrument som
materialet hänvisade till hade dock Norge och Danmark använt flest mjuka åtgärder (sju) medan
Finland använt fem och Sverige fyra. Att Norge och Danmark använt mer mjuka åtgärder kan
eventuellt hänga ihop med att dessa centralförvaltningars makt är mer centraliserad och att beslut
om åtgärder kan fattas snabbare, på gott och ont, än i den finska och svenska centralförvaltningen.
De största variationerna nordiska centralförvaltningar emellan hittas bland de rättsliga
restriktionerna som infördes för att hantera coronapandemin. Danmark brukade fler rättsliga
åtgärder (22) än de andra forskningsobjekten. Norge brukade arton, Finland sexton och Sverige tolv.
Detta hänger säkerligen ihop med ländernas rättsliga krislagstiftning och förvaltningskultur där den
danska ministern har stor makt att själv bestämma kring krishantering medan Sveriges regering
behöver fatta beslut kring krisåtgärder kollektivt.
Samtliga granskade centralförvaltningar brukade samma nio ekonomiska policyinstrument. Denna
kartläggning förenklar dock som tidigare konstaterats den enorma variation som faktiskt
förekommer vid främst tillämpningen av de finansiella åtgärderna. Även hybridinstrumenten visade
sig vara besvärligaare att kartlägga än väntat då säkerligen fler av de ekonomiska åtgärderna krävde
rättsliga justeringar än vad som rapporterades för att verkställas. Detta belyser även behovet av
vidare studier inom området.
För att klargöra studiens resultat kan man visualisera bruket av policyinstrument enligt tabell 17.

59

Tabell 17. De nordiska centralförvaltningarnas bruk av policyinstrument.
HybridEkonomiska
Rättsliga
CentralMjuka
förvaltning policyinstrument policyinstrument policyinstrument instrument
(av max 3)
(av max 9)
(av 9 granskade) (av max 26)

Totalt
47

Finland

5

16

9

3

33

Sverige

4

12

9

3

28

Norge

7

18

9

3

37

Danmark

7

22

9

2

40

Kort sagt har de nordiska centralförvaltningarna brukat ganska samma policyinstrument, speciellt
sett till ekonomiska och hybridåtgärder. De största variationerna framkommer när man kollar på de
rättsliga åtgärderna då dessa är starkt förknippade med regeringarnas befogenheter i krissituationer.
Sammanfattningsvis kan det fungera riktgivande att tolka antalet brukade policyinstrument som en
indikation på centralförvaltningarnas befogenheter att faktiskt vidta åtgärder under krisförhållanden.
Danmark med mest ministermakt har exempelvis brukat flest av de granskade krisåtgärderna och
använt policyinstrumenten i störst utsträckning, Sveriges centralförvaltning har brukat minst vilket
hänger ihop med kravet på kollektiva beslut samtidigt som Norge och Finlands centralförvaltningar
befinner sig på mittenplanet.
I kapitel 2.5 ställdes även tre hypoteser som man utgående från det empiriska materialet kan
besvara. Hypoteserna löd enligt följande:
1. De nordiska centralförvaltningarna förlitar sig mycket på mjuka policyinstrument,
2. Centralförvaltningarna vidtar under coronakrisen åtgärder inom flera områden som inte
tillhör deras kompetens under vanliga förutsättningar samt,
3. Danmarks centralförvaltning har använt mer policyinstrument än Sverige, Norge och
Finland baserat på centralförvaltningens centrerade ministermakt.
Den första hypotesen baserades på medvetenheten om att de nordiska länderna främst prioriterar
mjuka åtgärder framför tvingande, delvis då centralförvaltningen har stort förtroende för landets
medborgare och vice versa. Avhandlingens material belyste endast ett antal mjuka policyinstrument
och samtliga granskade centralförvaltningar använde åtminstone hälften av dessa. I verkligheten är
siffran garanterat större än så med tanke på alla rekommendationer om att hålla distans och tvätta
händerna som cirkulerat i de nordiska länderna.

60

Den andra hypotesen besvarades bra i kapitel 4 och 5.2. Att centralförvaltningarna vidtagit åtgärder
inom områden som vanligen inte hör till deras befogenheter, exempelvis stängning av verksamheter
och skolor, baserar sig på det upplevda behovet att centraliserat samordna hanteringen nationellt för
att minska smittospridningen. Samtliga rättsliga åtgärder som räknas upp i kapitel 5.2 om rättsliga
policyinstrument är ett tecken på att hypotesen stämmer. Att de rättsliga instrumenten använts flitigt
behöver dock inte betyda att de mjuka instrumenten använts mindre utan främst att materialet gav
mer information om dessa.
Vad gäller hypotes tre angående förväntningen att Danmark använt mer policyinstrument än
Finland, Sverige och Norge så stämmer den baserat på den empiriska studiens resultat. Främst för
att den danska centralförvaltningen brukat många rättsliga policyinstrument. Huruvida detta endast
beror på den centrerade ministermakten är dock utanför den här avhandlingens kompetens att
besvara. Det är säkerligen en påverkande faktor men exempelvis kan även Danmarks folktäthet och
närheten till andra folktäta länder inverka på behovet av flertalet rättsliga policyinstrument än
övriga nordiska centralförvaltningar.

61

6. Avslutande sammanfattning och diskussion
I detta kapitel sammanfattas avhandlingen från början till slut och poängterar studiens resultat samt
besvarar de forskningsfrågor som introducerades i kapitel 1.1. Tanken är även att återkoppla de
empiriska fynden till det teoretiska underlaget.
Avhandlingen inleddes med att ge en situationsbild kring coronapandemin i Norden,
centraliseringen

den

medfört

samt

belyste

behovet

av

studier

kring

de

nordiska

centralförvaltningarnas krishantering av coronautbrottet. För Norden väckte coronakrisen ett behov
för en ny slags krishantering som täcker både medicinska, ekonomiska och sociala områden. Detta
sammansatt med vetskapen om att pandemier och smittosjukdomar är kriser som säkerligen
återkommer i framtiden gör dess krishantering ytterst relevant. Målsättningen med denna
avhandling var således att studera Finlands, Sveriges, Norges och Danmarks centralförvaltningars
politiska krishantering av coronapandemin, sett till specifikt rättslig krisberedskap och bruket av
krisåtgärder och policyinstrument för att kunna dra lärdomar inför framtida krissituationer.
Som konstaterades i det teoretiska underlaget kan coronautbrottet definieras som ett lömskt problem
vilket saknar en bra, ”rätt”, mätbar eller tydlig lösning. Den största majoriteten organisationer och
institutioner har heller inte skapats för att kunna förutse eller hantera kriser effektivt. De saknar
därför mekanismerna, de basala färdigheterna och kunskaperna, för effektiv krishantering. Det här
stämmer bra in på de nordiska centralförvaltningarna under coronakrisen då deras policylandskap
och krislagstiftning i olika mån behövde justeras för att kunna tillämpas på coronahanteringen. Det
är helt enkelt svårt att skapa kompletta förberedande ramverk för hur man ska hantera en kris man
aldrig tidigare stött på, vilket gör att det behöver finnas visst utrymme för att testa sig fram.
Som Andrew (2013) konstaterat spelar även krishantering in i specifika institutionella, politiska och
organisatoriska sammanhang som styr hanteringens prestanda. Coronahanteringen och dess
tillhörande komplexitet, osäkerhet och tvetydighet samordnas främst av regeringen och dess
underliggande institutioner. Det skedde alltså en centralisering kring krissamordningen i samtliga
nordiska länder, även om ministermakten och krisbefogenheterna varierat. Pech och Slade (2003)
konstaterade att det under krissituationer är svårt att styra genom fullständig konsensus då tidspress
och hot kräver snabba beslut, alltså måste regeringen agera snabbt och inte fastna i långa debatter
(Sapriel 2003). Det här förklarar delvis varför det förekommit variationer i den nordiska
coronahanteringen och varför andra brukat med policyinstrument än andra. Det syns mest tydligt
genom Sveriges krav på kollektiva regeringsbeslut kring krisåtgärder, folkhälsomyndighetens makt
samt det låga antalet brukade policyinstrument sett till övriga nordiska länder.

62

Det faktum att alla länder centraliserat krissamordningen och gett utökade befogenheter till
centralförvaltningen går delvis emot det Boin och Hart (2003) poängterade; “In reality, crisisresponse efforts depend on many people in several networks. At the political-strategic level, efforts
to radically centralize decision-making authority tend to cause more friction than they resolve
because they disturb well-established authority patterns”. Då de nordiska länderna baseras på högt
förtroende för statsmakten samtidigt som ansvarsprincipen gällt i mån av möjlighet (exempelvis
under bättre smittoperioder och vid verkställandet av de nationella krisåtgärderna) verkar det dock
inte i detta skede lett till några större problem att en viss centralisering gjorts periodvis under
coronahanteringen. Man även konstatera det vid coronahanteringen finns en korrelation mellan
graden av exempelvis centralisering i det nordiska beslutsfattandet och krisens gravhet. Desto värre
smittoläget varit desto mer centraliserat och politiskt har beslutsfattandet varit.
Den empiriska studien inleddes genom att granska de nordiska centralförvaltningarnas rättsliga
krisberedskap, alltså vilken slags lagstiftning som träder i kraft i krissituationer och vad för
befogenheter de medförde för centralförvaltningarna. I samtliga länder hade den existerande
smittskyddslagstiftningen en central roll och för Sveriges och Danmarks centralförvaltning var en
ändring av smittskyddslagen det ramverk som utvidgade dess befogenheter. I Finland hade även
beredskapslagen en viktig funktion och i Norge skapade man en ny lag, coronaförordningen, som
styrde coronahanteringen. I både Finland, Sverige, Norge och Danmark medförde krisen en
centralisering av beslutsfattandet medan en ansvarsprincip tillämpades vid verkställandet. De
nordiska centralförvaltningar har även institutionella variationer sett till maktstruktur, där den
danska ministern har stor möjlighet att fatta beslut på egen hand medan Finland och Norge delvis
förlitar sig på att regeringarna i viktiga ärenden måste fatta gemensamma beslut även om den
övergripande krishanteringen sker genom enskilda ministerium. Sveriges regering å sin sida fattar
alla beslut om krisåtgärder kollektivt. Dessa variationer påverkar i sin tur centralförvaltningarnas
möjligheter att införa krisåtgärder och den utsträckning de brukat specifika policyinstrument.
Kärnan i den empiriska studien kartlade de nordiska centralförvaltningarnas bruk av mjuka,
rättsliga, ekonomiska och hybridinstrument vid den politiska coronahanteringen. Resultaten visar att
Danmark brukat flest policyinstrument, främst för att den danska centralförvaltningen tillämpat
många rättsliga policyinstrument. Sverige har brukat minst policyinstrument medan Norge och
Finland befinner sig mittemellan. Det är tydligt att de nordiska centralförvaltningarna använt sig av
ganska samma policyinstrument och att skillnaderna inte är extrema. Kort sagt kan man säga att det
finns några skillnader men fler likheter kring bruket av policyinstrument för att hantera
coronapandemin. Det faktum att Danmark använt flest policyinstrument och Sverige minst kan

63

delvis förklaras genom centralförvaltningarnas rättsliga möjligheter att vidta åtgärder och tillämpa
olika policyinstrument. Även andra inverkande faktorer kan påverka utfallet, till exempel ländernas
folktäthet och krisstrategier, men dessa faktorer behandlas inte desto närmare i denna studie. Vad
gäller valen av policyinstrument stämmer typerna av åtgärder överens med vad som nämndes i det
teoretiska

underlaget.

Bland

annat

har

samtliga

granskade

centralförvaltningar

infört

auktoritetsbaserade, rättsliga instrument, vilket hänger samman med att en stat/myndighet som
uppfattas som legitim kan bruka dessa i större utsträckning eftersom befolkningen litar på
auktoriteter och lyder. Samtliga har även använt finansiella instrument som gärna används av
regeringar då de är bekanta och invanda. De granskade centralförvaltningarna har även brukat ett
antal mjuka instrument, även om inte alla framkommer ur materialet som granskats. Bland annat
informationsspridning har varit vitalt för coronahanteringen.
Det empiriska undersökningsupplägget kretsade kring fyra huvudsaklig forskningsfrågor, dessa
besvaras nedan även om somliga redan berörts;
1. Vilka ramverk har påverkat de fyra nordiska centralförvaltningarnas coronahantering?
2. Vilka policyinstrument har Finlands, Sveriges, Norges och Danmarks centralförvaltningar
använt i försök att få bukt med coronakrisen?
3. I vilken utsträckning har de nordiska regeringarna brukat de utvalda policyinstrumenten?
4. Vilka är skillnaderna och likheterna i de fyra nordiska regeringarnas krishantering?
Ramverken som tillämpades under den nordiska coronahanteringen var alltså främst
smittskyddslagstiftning och justeringar av denna, men i Finland brukades även beredskapslagen och
i Norge skapade man en coronaspecifik lag för att hantera krisen. Vad gäller bruket av
policyinstrument har denna avhandling fokuserat på att utgående från ett avgränsat material
identifiera mjuka, rättsliga, ekonomiska och hybridinstrument. Utöver dessa klassificeringar har alla
centralförvaltningar brukat exempelvis governance men samtliga policyinstrument och åtgärder
som faktiskt vidtagits framkommer inte utifrån materialet och beaktas därför inte i denna studie,
även om de i praktiken förekommit. Som ovan nämnts har Danmark brukat flest policyinstrument
följt av Norge, Finland och Sverige i den uppräknade ordningen. Forskningsobjekten har alla använt
samma ekonomiska policyinstrument, även om tillämpningen av dessa särskiljt sig. Finland,
Sverige och Norge använde samma antal hybridinstrument medan Danmark använde en färre.
Danmark brukade flest rättsliga policyinstrument och det är i denna kategori det förekommer flest
skillnader då Danmark brukade 22 rättsliga åtgärder, Norge 18, Finland 16 och Sverige 12. Även i
bruket av mjuka instrument förekommer skillnader där Danmark och Norge brukat 7, Finland 5 och
Sverige 4. Dessa variationer kan delvis förklaras genom centralförvaltningarnas varierande rättsliga

64

befogenheter i krissituationer men eventuellt även av ett antal andra faktorer som inte kartläggs i
denna studie.
Kort sagt förekommer det stora likheter sett till bruket av krisåtgärder och policyinstrument de
nordiska centralförvaltningarna emellan. De största variationerna utifrån det granskade materialet
framkommer på de områden som kan härledas till att vara beroende av de i regeringen
centraliserade beslutsprocesserna och befogenheterna.
Avslutningsvis är det återigen värt att belysa det brukade materialets och operationaliseringens
utmaningar. Materialet utgår från inrapporterade åtgärder, vilket medfört att åtgärder som vidtagits
men inte rapporterats till datainsamlingarna inte beaktas i denna studie. Materialets komplexitet har
även gjort det svårt att klassificera åtgärderna vilket exempelvis blev tydligt kring kategoriseringen
av hybridåtgärder. Då materialet och metoden medför vissa svårigheter till att generalisera och dra
konkreta slutsatser fungerar denna avhandlingen främst som en introduktion till behovet av djupare
studier inom de nordiska centralförvaltningarnas politiska coronahantering. För framtida studier
vore det exempelvis intressant att se vad för inverkan de olika policyinstrumenten hade på
smittospridningen i de nordiska länderna, hur olika krisstrategier tillämpades på en för Norden
förhållandevis ny sorts kris samt göra en djupdykning i de specifika krisåtgärderna.
Då coronapandemin i skrivande stund heller inte ser ut att nå en definitiv slutpunkt inom en snar
framtid så kommer det fortsättningsvis finnas ett behov av att studera de nordiska
centralförvaltningarnas politiska krishantering. Bland annat kan man i framtiden exempelvis
kartlägga vad de nordiska centralförvaltningarna lärde sig av det första coronaåret och huruvida de
ändrade coronastrategierna baserat på dessa erfarenheter. Centralförvaltningarnas krishantering är
kort sagt en kontinuerlig process som det alltid kommer finnas ett mervärde i att studera då det även
i framtiden kommer förekomma krissituationer.

65

Källförteckning
Böcker & vetenskapliga:
Bemelmans-Videc Marie-Louise, Rist Ray & Vedung Evert (2011) Carrots, Sticks, and Sermons:
Policy Instruments and Their Evaluation
Bengtsson Hans & Melke Anna (2014), Vår offentliga förvaltning – samverkan i välfärdspolitiken,
Gleerups
Boin Arjen, Crisis management (2008), SAGE Library in Business and Management
Boin Arjen, Ekengren Magnus & Rhinard Mark (2013), The European Union as Crisis Manager:
Patterns and Prospects. Cambridge, UK: Cambridge University Press
Boin Arjen, Ekengren Magnus & Rhinard Mark (2020), Hiding in Plain Sight: Conceptualizing the
Creeping Crisis, Risks, Hazards & Crisis in Public Policy, Vol. 11, No. 2, 2020
Boin Arjen, Hart Paul’t, Stern Eric & Sundelius Bengt (2005), The Politics of Crisis Management:
Public Leadership Under Pressure, Cambridge University Press
Boin Arjen & Hart Paul’t (2003), Public Leadership in Times of Crisis, Public Administration
Review
Brands Hal & Gavin Francis, MacMillan Margaret chapter (2020) ”COVID-19 and World Order:
The Future of Conflict, Competition, and Cooperation” Johns Hopkins University Press
Christensen Tom & Laegreid Per (2020), Balancing Governance Capacity and Legitimacy: How the
Norwegian Government Handled the COVID-19 Crisis as a High Performer, Public Administration
review
Christensen Tom, Rykkja Lise & Laegreid Per (2016), Organizing for Crisis Management: Building
Governance Capacity and Legitimacy, Public administration review
Cichocki Marek & Grosse Tomasz (2019), The Many Faces of Crisis: An Analysis of Crisis
Management from an Economic and Political Perspective, Peter Lang
Comfort Louise, Kapucu Naim, Ko Kilkon, Menoni Scira & Siciliano Michael (2020), Crisis
Decision‐Making on a Global Scale: Transition from Cognition to Collective Action under Threat
of COVID‐19, Public Administration Review, Volume 80 Issue 4
Clerk Tim (2002), The Policy Process - A Practical Guide for Natural Resources Professionals, Yale
University Press
Diamond John & Liddle Joyce (2013), Looking for Consensus: Civil Society, Social Movements
and Crises for Public Management, Emerald
Evans Paul, Hassard John & Hyde Paula (2013), Critical Leadership : Leader-Follower Dynamics
in a Public Organization, Social Policy Administration Volume 48, Issue 5
Fimreite Anne Lise, Lango Peter, Lægreid Per & Rykkja Lise (2011) Organisering,
samfunnssikkerhet og krisehåndtering, Universitetsforlaget

66

Fischbacher-Smith Denis & Moira (2016), Crisis management as a critical perspective, Journal of
Management Development 35(7):930-940
Gilpin Dawn & Murphy Priscilla (2008), Crisis management in a complex world, Oxford
University Press
Greer Scott, King Elizabeth, da Fonseca Elize, Elize & Peralta-Santos Andre (2020) The
comparative politics of COVID-19: The need to understand government responses, Global Public
Health Volume 15, 2020 - Issue 9
Greve Carsten, Lægreid Per & Rykkja Lise (2016) Nordic Administrative Reforms, Lessons for
Public Management, Macmillan Publishers
Guimon José & Paunov Caroline (2019) Science-industry Knowledge Exchange, A mapping of
policy instruments and their interactions, OECD Science, Technology and Industry, Policy papers
Heymann Philip (2008) Living the policy process, Oxford University Press
Ho Bruce (2010) Crisis decision making, Nova Science Publishers
Hossain Mohammad (2020) Is the spread of COVID-19 across countries influenced by
environmental, economic and social factors? MedRxiv
Larsen Ann Kristin (2009) Metod helt enkelt, Gleerup Malmö
Lascoumes Pierre & Le Gales Patrick (2007), Introduction: Understanding Public Policy through Its
Instruments—From the Nature of Instruments to the Sociology of Public Policy Instrumentation,
Governance Volume 20, Issue 1
Linder Stephen & Peters Guy (1984) From Social Theory to Policy Design, Journal of Public Policy
Littlefield Robert & Sellnow Timothy, Risk and crisis communication: navigating the tensions
between organizations and the public (2015), Lexington Books
Lundqvist Lennart &
statstjänstemannakårerna
forskningsinstitut

Ståhlberg Krister, Byråkrater i Norden
under efterkrigstiden (1983) Stiftelsen

: utvecklingsdrag i
för Åbo akademis

Mettler Suzanne (2015) The Policyscape and the Challenges of Contemporary Politics to Policy
Maintenance, American Political Science Association
Mitroff Ian (2000), Managing Crises Before They Happen : What Every Executive and Manager
Needs to Know about Crisis Management, AMACOM
OECD (2020) The territorial impact of COVID-19: Managing the crisis across levels of government
Ólafsson Stefán, Helgason Agnar & Stefánsson Kolbeinn (2016) Welfare and Nordic Crisis
Management Strategies, Nordic welfare watch
Olagnier David & Mogensen Trine (2020), The Covid-19 pandemic in Denmark: Big lessons from a
small country, Cytokine & Growth Factor Reviews Volume 53 s. 10-12

67

Pech Richard & Slade Bret, Asymmetric competition: decision processes shaping the future,
Management Decision 2003-11-01, Vol.41 (9), s.883-892
John Peter (2011) Making Policy Work, Taylor & Francis Group
Peters Guy (2018) Policy Problems and Policy Design, New Horizons in Public Policy
Rosenthal Uriel & Hart Paul’t (1996), Crisis management in government : developments in theory
and practice, Journal of Public Administration Research and Theory, Vol. 7, No. 2 (Apr., 1997), s.
277-304
Rosenthal Uriel, Boin Arjen & Comfort Louise (2001) The changing world of crises and crisis
management, Charles C Thomas Publisher
Rykkja Lise, Lægreid Per & Fimreite Anne Lise (2011), Attitudes towards anti-terror measures: the
role of trust, political orientation and civil liberties support, Critical Studies on Terrorism 4(2):219237
Salamon Lester (2002), The Tools of Government: A Guide to the New Governance, Oxford
university press
Sandberg Siv (2020), Kommuntorget, Coronakrisen blottlägger skillnaderna mellan de nordiska
ländernas förvaltning (publicerad 15.5.2020)
Sapriel Caroline (2003) Effective Crisis Management: Tools and Best Practice for the New
Millennium, Journal of Communication Management
Hart Paul’t (1993) Symbols, Rituals and Power: The Lost Dimensions of Crisis Management,
Journal of contingencies and crisis management
Yang Kaifeng (2020), Unprecedented Challenges, Familiar Paradoxes: COVID‐19 and Governance
in a New Normal State of Risks, Public administration review (2020)
Wenander Henrik (2016), Rättsliga ramar för styrning av förvaltningen i Danmark och Sverige,
Nordisk Administrativt Tidsskrift nr. 1/2016, 93. årgang 57
Wong David & Li Yun (2020) Spreading of COVID-19: Density matters. PLoS ONE 15(12)
Wouter Jong (2020), Public leadership in times of crisis: Lessons to learn from a crisis
communication point of view, Communication Teacher Volume 35, 2021 - Issue 2
Öberg Shirin & Wockelberg Helena (2016) Nordic administrative heritages and contemporary
institutional design, In Nordic Administrative Reforms: Lessons for Public Management. Edited by
Carsten Greve, Per Lægreid and Lise H. Rykkja, London: Palgrave Macmillan

68

Rättskällor:
Finland:
Finlands grundlag 11.6.1999/731
Beredskapslag 29.12.2011/1552
Lag om smittosamma sjukdomar 21.12.2016/1227
Sverige:
Regeringsformen, Kungörelse (1974:152) om beslutad ny regeringsform, lagen.nu
Regeringens

proposition

2019/20:144,

Covid-19

och

ändringar

i

smittskyddslagen

https://www.regeringen.se/4a334c/contentassets/c3e6374019444379b7f33c8ccfc40b32/covid-19och-andringar-i-smittskyddslagen-prop.-2019-20-144.pdf
Smittskyddslag (2004:168)
Norge:
Coronaförordningen, FOR-2020-03-27-470
Smittskyddslag, LOV-1994-08-05-55
Hälsoberedskapslag, LOV-2000-06-23-56
Danmark:
Danmarks grundlag, LOV nr 169 af 05/06/1953
Epidemiloven, LBK nr 1026 af 01/10/2019 https://www.retsinformation.dk/eli/lta/2019/1026
L 133 Forslag til lov om ændring af lov om foranstaltninger mod smitsomme og andre overførbare
sygdomme

69

Internetkällor:
Empiriska datamaterialet:
ECDC & JRC 2020, Coronaåtgärder https://covid-statistics.jrc.ec.europa.eu/RMeasures (hämtad
10.1.21)
ECDC 2020, Coronaåtgärder (hämtad 10.1.21)
https://www.ecdc.europa.eu/en/publications-data/download-data-response-measures-covid-19
Koderna:
https://www.ecdc.europa.eu/sites/default/files/documents/Variable_Dictionary_and_Disclaimer_non
-pharmacautical_measures_v3.pdf
OECD 2020 1, Policyinstrument: https://stip.oecd.org/covid/ (hämtad 10.1.2021)
OECD 2020 2, STIP-compass, 2020 (hämtad 29.1.2021) https://stip.oecd.org/stip/knowledgetransfer/journeys/policyMixInSupportOfKnowledgeTransfer
OECD 2020 3, Corona-policytracker 2020 https://www.oecd.org/coronavirus/country-policytracker/ (hämtad 29.1.2021)
Tidningsartiklar, myndighetsinformation och övrigt:
BBC, Savage Maddy, ”Did Sweden's coronavirus strategy succeed or fail?”, publicerad 24.7.2020)
https://www.bbc.com/news/world-europe-53498133
Dagens nyheter, Sjökvist Aud, ”Svensk krishantering präglas av senfärdighet”, publicerad 11.3.20).
https://www.dn.se/debatt/svensk-krishantering-praglas-av-senfardighet/
Europeiska kommissionen, Strategi för vaccin mot coronaviruset, hämtad 1.2.2021
https://ec.europa.eu/info/live-work-travel-eu/coronavirus-response/public-health/coronavirusvaccines-strategy_sv
Globalis, folktäthet 2020 https://www.globalis.se/Statistik/Befolkningstaethet (hämtad 21.2.2021)
HBL, Forss Henri, Coronakrisen visar på bristerna i beredskapslagen – ”Den kommer garanterat att
ses över”, publicerad 3.4.2020 (hämtad 10.3.2021) https://www.hbl.fi/artikel/coronakrisen-visarpa-bristerna-i-beredskapslagen-den-kommer-garanterat-att-ses-over/
Krisberedskapen i grundlagen, översyn och internationell utblick, Expertgruppsrapport SOU
2008:61, Stockholm
https://www.regeringen.se/49bb8d/contentassets/0d28b02e5ee046a8b4549ac4eb9874af/
krisberedskapen-i-grundlagen-sou-200861
Krisinformation, Så fungerar krishanteringen av coronaviruset i Sverige)
https://www.krisinformation.se/detta-kan-handa/handelser-och-storningar/20192/myndigheternaom-det-nya-coronaviruset/sa-gar-krishanteringen-till (hämtad 28.12.20)
70

Expressen, Marteus Ann-Charlotte, ”Smittskyddslagen bär också en vinröd tröja, publicerad 10 jun
2020 (hämtad 10.3.21) https://www.expressen.se/ledare/ann-charlotte-marteus/smittskyddslagenbar-ocksa-en-vinrod-troja/
Norska regeringens hemsida, Beredskapsplan for smitteverntiltak under covid-19-pandemien
https://www.regjeringen.no/no/dokumenter/beredskapsplan-for-smitteverntiltak-under-covid-19pandemien/id2791719/ (hämtad 12.1.21)
Norska regeringens hemsida, Langsiktig strategi for håndteringen av covid-19-pandemien
https://www.regjeringen.no/no/dokumenter/langsiktig-strategi-for-handteringen-av-covid-19pandemien/id2791715/ (hämtad 12.1.21)
Nordiskt samarbete, Norden ska samarbeta kring forskning om pandemier, publicerad 14.04.20
(hämtad

5.1.21)

https://www.norden.org/sv/nyhed/norden-ska-samarbeta-kring-forskning-om-

pandemier
Regeringskansliets hemsida, ”Förslag på tillfällig pandemilag för covid-19 skickas till lagrådet”,
publicerad 28.12.20 (hämtad 2.3.21)
https://www.regeringen.se/pressmeddelanden/2020/12/forslag-pa-tillfallig-pandemilag-for-covid19-skickas-till-lagradet/
Regjeringen.no, ”Tidslinje: myndighetenes håndtering av koronasituasjonen”, hämtad 13.3.2021).
https://www.regjeringen.no/no/tema/Koronasituasjonen/tidslinje-koronaviruset/id2692402/
Social-

och

hälsovårdsministeriet,

Beredskap

inför

det

nya

coronaviruset

https://stm.fi/sv/coronavirus-beredskap (hämtad 24.1.21)
Socialutskottets betänkande 2019/20:SoU20 Tillfälliga bemyndiganden i smittskyddslagen med
anledning av det virus som orsakar covid-19 https://data.riksdagen.se/fil/6B5EBB94-E0BC-4A5E8DEE-60ADA9C27F2E
Statsrådet, gällande begränsningar (hämtad 20.12.20) https://valtioneuvosto.fi/sv/information-omcoronaviruset/gallande-begransningar
Strang Johan (2020), ”Why do the Nordic countries react differently to the covid-19 crisis?”,
Nordics.info
Svenskt kvalitetsindex, ”Nordiska skillnader kring invånarnas uppfattning om samhällets
coronahantering – danskarna hittills nöjdast”, (publicerad 8.4.20 och hämtad 15.3.21)
71

https://kvalitetsindex.mynewsdesk.com/pressreleases/nordiska-skillnader-kring-invaanarnasuppfattning-om-hur-coronapandemin-hanteras-av-samhaellet-danskarna-hittills-noejdast-2989419
SvJT, Hirschfeldt Johan, Svensk krishantering i fredstid - de konstitutionella aspekterna och en
framåtblick). https://svjt.se/svjt/2020/1170
Worldometer, Tabell 1 Covid-statistik (hämtad 22.11.20)
https://www.worldometers.info/coronavirus/?
WHO 2020, ”Coronavirus” https://www.who.int/health-topics/coronavirus#tab=tab_1 (hämtad
21.11.20)
Yle, von Kraemer Maria ”Svenskarnas förtroende för myndigheternas sätt att hantera coronakrisen
rasar”, (publicerad 23.6.2020) https://svenska.yle.fi/artikel/2020/06/23/svenskarnas-fortroende-formyndigheternas-satt-att-hantera-coronakrisen-rasar
Åbo underrättelser, ”Finländarna ger regeringens coronahantering gott betyg — sämre för
sysselsättningspolitiken”

publicerad

20.7.20

(hämtad

10.3.2021)

https://abounderrattelser.fi/finlandarna-ger-regeringens-coronahantering-gott-betyg-samre-forsysselsattningspolitiken/

72

