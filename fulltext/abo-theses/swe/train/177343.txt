“Jag tycker vi har för lite fysisk aktivitet på
timmarna”
Elevers upplevelser av fysisk aktivitet integrerad i
klassrumsundervisningen

Melinda Enlund & Sandra Lind

Avhandling för magisterexamen
Fakulteten för pedagogik och
välfärdsstudier
Åbo Akademi
Vasa, 2020

Abstrakt
Författare

Årtal

Melinda Enlund & Sandra Lind

2020

Arbetets titel

“Jag tycker vi har för lite fysisk aktivitet på timmarna”
Elevers upplevelser av fysisk aktivitet integrerad i klassrumsundervisningen
Opublicerad avhandling för magisterexamen i pedagogik
Vasa: Åbo Akademi. Fakulteten för pedagogik och välfärdsstudier.
Referat

Sidantal(tot.)

75 (83)

Syftet med denna studie är att undersöka integrering av fysisk aktivitet i
klassrumsundervisningen. Undersökningen begränsas till elever i årskurs 7–9 och
gymnasiet. Utgående från syftet har två forskningsfrågor utformats:
1. På vilket sätt integrerar ämneslärare fysisk aktivitet i
klassrumsundervisningen?
2. Vilka upplevelser har elever av fysisk aktivitet integrerad i
klassrumsundervisningen?
Avhandlingen har en kvalitativ forskningsansats. Datainsamlingsmetoder som har
använts är observation och intervju. I projektet Learning by Moving hade
ämneslärarstuderande som uppgift att integrera fysisk aktivitet i
klassrumsundervisningen. Vi observerade deras lektioner och höll efteråt
gruppintervjuer med två till fyra elever. I undersökningen deltog sju
ämneslärarstuderande och 21 elever från årskurs åtta, nio och gymnasiet.
Ämneslärarstuderande integrerade fysisk aktivitet i klassrumsundervisningen på
varierande sätt. Alla uppnådde målet, att avbryta stillasittande och öka den fysiska
aktiviteten i klassrumsundervisningen. De flesta lärare integrerade den fysiska
aktiviteten i stoffet medan en lärare valde att ha pausgymnastik. Längden på de
fysiskt aktiva momenten varierade från 4–15 minuter. Under en aktiv lektion
varierade mängden fysisk aktivitet mellan eleverna. En ämneslärarstuderande valde
att hålla en lektion med kontinuerlig fysisk aktivitet. Det var olik intensitet i de
fysiskt aktiva momenten. I vissa moment skulle eleverna avbryta stillasittande
medan de i andra moment skulle vara mer fysiskt aktiva. Klassrummets storlek
påverkade intensiteten. I de fysiskt aktiva momenten var det vanligast att eleverna
arbetade i grupper. I några fall jobbade eleverna individuellt eller i par.
Elever i årskurs åtta, nio och gymnasiet vill ha mera fysisk aktivitet i
klassrumsundervisningen, både genom pausgymnastik och att det integreras i
stoffet. Eleverna upplever att mycket stillasittande leder till att de blir trötta. De
upplever däremot att de fysiskt aktiva momenten gör dem avslappnade och ger dem
mer energi. Momenten upplevs medföra positiva emotioner och förbättrad
koncentration och inlärning. Individuella avvikelser förekommer bland elevernas
upplevelser. Eleverna tycker om den variation som den fysiska aktiviteten bidrar till.
De har många önskemål om hur lärare ska integrera fysisk aktivitet i
klassrumsundervisningen, bland annat att övningarna inte ska vara för fysiskt
ansträngande, lätta att utföra och involvera hela kroppen. Dessutom vill eleverna
vara fysiskt aktiva i grupp.

Sökord

Fysisk aktivitet, rörelseintegration, pausgymnastik
Fyysinen aktivisuus, liikkuvuus integraatio, taukojumppa
Physical activity, movement integration, active break

Innehållsförteckning
1 Inledning .................................................................................................................. 1
1.1 Bakgrund och val av tema .................................................................................. 1
1.2 Syfte och forskningsfrågor ................................................................................. 4
1.3 Avhandlingens disposition ................................................................................. 4

2 Positiva effekter av fysisk aktivitet ........................................................................ 6
2.1 Hälsoeffekter ...................................................................................................... 6
2.2 Kognitiva effekter .............................................................................................. 8
2.3 Sociala effekter ................................................................................................... 9
2.4 Sammanfattning ............................................................................................... 10

3 Fysisk aktivitet i skolan ........................................................................................ 11
3.1 Begreppsdefinition ........................................................................................... 11
3.2 Läroplanen och fysisk aktivitet i undervisningen ............................................ 11
3.2.1 Fysisk aktivitet i grunderna för läroplanen i den grundläggande
utbildningen ........................................................................................................ 12
3.2.2 Fysisk aktivitet i grunderna för gymnasiets läroplan ................................. 13
3.3 Fysiskt aktiv skoldag ........................................................................................ 14
3.4 Sammanfattning ............................................................................................... 16

4 Fysisk aktivitet i klassrumsundervisningen........................................................ 18
4.1 Implementering av fysisk aktivitet i klassrumsundervisningen ....................... 18
4.2 Effekter av fysisk aktivitet i klassrumsundervisningen.................................... 20
4.3 Lärares upplevelser av fysisk aktivitet i klassrumsundervisningen ................. 21
4.4 Hinder till fysisk aktivitet i klassrumsundervisningen ..................................... 22
4.5 Elevers upplevelser av fysisk aktivitet i klassrumsundervisningen ................. 24
4.6 Sammanfattning ............................................................................................... 25

5 Metod ..................................................................................................................... 27
5.1 Syfte och forskningsfrågor ............................................................................... 27
5.2 Val av metod .................................................................................................... 27
5.3 Datainsamlingsmetod ....................................................................................... 29

5.3.1 Intervju som datainsamlingsmetod ............................................................ 29
5.3.2 Observation som datainsamlingsmetod ..................................................... 30
5.4 Urval och avgränsningar .................................................................................. 32
5.5 Genomförande .................................................................................................. 33
5.6 Databearbetning och analys.............................................................................. 35
5.7 Tillförlitlighet, trovärdighet och etiska aspekter .............................................. 36

6 Resultatredovisning .............................................................................................. 39
6.1 Lärarnas sätt att integrera fysisk aktivitet i klassrumsundervisningen ............. 39
6.2 Elevernas upplevelser av fysisk aktivitet integrerad i klassrumsundervisningen
................................................................................................................................ 44
6.2.1 Struktur ...................................................................................................... 45
6.2.2 Upplevelser ................................................................................................ 50

7 Diskussion .............................................................................................................. 54
7.1 Metoddiskussion............................................................................................... 54
7.2 Resultatdiskussion ............................................................................................ 60
7.2.1 Lärarnas sätt att integrera fysisk aktivitet i klassrumsundervisningen ...... 60
7.2.2 Elevernas upplevelser av fysisk aktivitet integrerad i
klassrumsundervisningen .................................................................................... 62
7.3 Implikationer och förslag till fortsatt forskning ............................................... 68

Litteraturförteckning .............................................................................................. 70
Bilaga 1
Bilaga 2

1 Inledning
I detta kapitel redovisas först bakgrund och val av tema. Därefter presenteras
undersökningens syfte och forskningsfrågor och slutligen beskrivs undersökningens
disposition.

1.1 Bakgrund och val av tema
Det moderna samhället begränsar barn och ungas möjligheter till utelek och fysisk
aktivitet. Trafikmiljön utvecklas och förbättrade kommunikationer leder till att
människor i alla åldrar inte längre förflyttar sig “för egen maskin” lika mycket som
tidigare. Skärmbundna aktiviteter som är koncentrerade till TV, datorer och dataspel,
lockar många barn och ungdomar. Dessa kräver sällan att barn och unga anstränger sig
fysiskt. Det är obestridligt att flertalet individer i den moderna västvärlden har ett mera
stillasittande liv än tidigare generationer. Det förväntas av oss att vi ska välja det mest
bekväma alternativet. Ibland kan det vara svårt att hitta trappor för att hissarna och
rulltrapporna lyfts fram som det självklara valet för att förflytta sig. Människokroppen
behöver rörelse för att fungera optimalt. Undviks kroppsrörelse och fysisk
ansträngning en längre tid så försämras den fysiska funktionsförmågan tillsammans
med kapaciteten i muskler, leder och skelett. (Engström, 2014)
Fysisk aktivitet har många goda effekter på människan. Elever klarar av skolan bättre
om de rör på sig mer. Får eleverna möjlighet till fysisk aktivitet blir de gladare och
deras koncentration förbättras, då är det lugnare i klassrummen. Detta leder i sin tur
till att eleverna bättre kan ta in kunskap. Elever, lärare och föräldrar upplever även att
det sociala klimatet är bättre och att elevernas kunskapsutveckling påverkas positivt.
(Ericsson, 2005) Bunkefloprojektet – en hälsofrämjande livsstil (Ericsson, 2003)
visade att elever som hade haft dagligt fysisk aktivitet och extra motorisk träning fick
bättre resultat i årskurs 2 i nationella prov i svenska och matematik än de som bara
hade haft ordinarie gymnastikundervisning. Bunkefloprojektet pågick i nio år. Mellan
åren 1998 och 2003 fick alla elever som började årskurs 1 40 minuter daglig fysisk
aktivitet. Detta fortsatte under hela grundskoletiden. Eleverna i interventionsgruppen
jämfördes sedan med elever på lokal och nationell nivå som hade haft fysisk aktivitet
1–2 gånger per vecka. Resultatet visade att pojkarna i interventionsgruppen hade bättre
slutbetyg i årskurs 9 än pojkarna som bara hade haft fysisk aktivitet 1–2 gånger per
1

vecka. Dessutom uppnådde pojkar som hade haft daglig fysisk aktivitet i större
utsträckning behörighet till gymnasiet. För flickorna i interventionsgruppen var det
ingen skillnad. De uppvisade varken högre slutbetyg eller högre andel som uppnådde
gymnasiebehörighet då jämförelser med kontrollgruppen gjordes. (Karlsson m.fl.,
2019)
Undervisningsministeriet och Nuori Suomi har senast 2008 gått ut med
rekommendationer angående hur mycket barn ska röra på sig per dag. Enligt
rekommendationerna ska barn mellan 7–18 år ska röra på sig 1–2 timmar per dag på
ett sätt som är lämpligt för deras ålder (Nuori Suomi, 2008). En timme ska då bestå av
medelintensiv-intensiv aktivitet. Det är endast 20 % av barn och unga som möter dessa
riktlinjer (Riley m.fl., 2015). Världen över följs inte riktlinjerna för fysisk aktivitet i
tillräckligt stor utsträckning. Vissa länder har nyligen även presenterat riktlinjer för
stillasittande. Dessa innebär att barn i åldrarna 5–12 år ska minska och avbryta
stillasittande så ofta som möjligt, dessutom ska de inte spendera mer än två timmar
framför en skärm per dag (Mazzoli, m.fl., 2019). Även under kortare stunder av
stillasittande behövs pauser. Detta kan till exempel uppnås genom att stå och arbeta
under lektionerna eller att läraren har aktiv undervisning. Eftersom barn tillbringar en
stor del av sin tid i skolan ska de regelbundet erbjudas fysisk aktivitet (Ericsson, 2005;
Castelli m.fl., 2007).
Skolan är i en fantastisk position att öka barns fysiska aktivitet under skoldagen. Ändå
präglas skoldagen av mycket stillasittande och under gymnastiklektionerna är
aktivitetsnivån inte tillräckligt hög. Världen över finns det en tendens att minska
gymnastikundervisningen i skolan för att gynna akademiska ämnen (Bunketorp m.fl.,
2015.) Dessutom finns rädslan för att fysisk aktivitet i klassrum ska ta tid från andra
ämnen i läsårsplanen, det har gjort att det inte tagits med i undervisningen. Tidigare
undersökningar som gjorts om att ta in fysisk aktivitet i klassrummet har visat att det
är fördelaktigt. Då får eleverna mera fysisk aktivitet under dagen och deras inlärning
stärks. (Bunketorp m.fl., 2015; Riley m.fl., 2015)
Elever som får delta i lektioner med rörelseintegration upplever att det är roligt. De
tycker dessutom mer om akademiska lektioner då rörelseintegration har tagits i
beaktande. De njuter av att interagera med sina klasskompisar under sådana lektioner.
(McMullen, m.fl., 2019) I en undersökning av Van den Berg, m.fl. (2018) har elever i
åldern 10–13 år berättat att de lätt blir uttråkade och distraherade av att sitta långa
2

stunder medan de arbetar med skoluppgifter. Positiv kognitiv påverkan har upptäckts
till följd av rörelseintegrerad klassrumsundervisning. Eleverna nämnde också att de
upplever att de fokuserar bättre och på sätt får förbättrad inlärning till följd av sådan
undervisning.
Vi som är blivande klass- och gymnastiklärare vill lyfta detta tema och vara med och
bidra till att eleverna får pauser i stillasittandet under skoldagen. Under vår egen
skoltid var det vanligt med stillasittande i klassrumsundervisningen. Normen var att
läraren stod framme i klassen och eleverna satt hela lektionen vid sin egen skolbänk.
Detta kan vi koppla till den litteratur vi har läst och som påvisar att riktlinjerna för
fysisk aktivitet i skolan inte uppnås i tillräckligt stor utsträckning. Ingen av oss har
några minnen av fysisk aktivitet i klassrumsundervisningen i grundskolan. I gymnasiet
kan vi ha haft pausgymnastik under någon enstaka lektion, men det vanliga var som
sagt att eleverna satt vid sina skolbänkar hela lektionen. Utgående från den kunskap vi
nu har kommer vi sträva efter att använda oss av både pausgymnastik och
rörelsestunder integrerat med det stoff som gås igenom då vi undervisar. Under våra
studier har vi lärt oss om rörelseintegration och hur viktigt det är att ge elever fysiskt
aktiva skoldagar. Med denna undersökning hoppas vi kunna bidra till att även andra
lärare blir medvetna om hur viktigt detta är.
Det finns ingen forskning kring fysisk aktivitet i klassrumsundervisningen där
undersökningen har gjorts angående äldre elever. Därför har vi valt att undersöka
elevernas upplevelser av fysisk aktivitet i klassrumsundervisningen med fokus på
elever i årskurs 7–9 och gymnasiet. Många undersökningar har gjorts angående
klasslärares upplevelser och attityder till att integrera fysisk aktivitet i undervisningen
(McMullen, 2019). Vidare engagerar sig ämneslärare mindre än klasslärare i frågor
som handlar om att minska på stillasittandet i skolan (Korpisaari & Härus, 2014). Detta
är väsentligt för vår undersökning eftersom det är ämneslärare och elever i årskurs 7–
9 och gymnasiet som är i fokus. Som nämnts har undersökningar om lärares
upplevelser gjorts, däremot finns det inte lika mycket publicerad forskning kring
elevernas upplevelser av fysisk aktivitet i klassrumsundervisningen (McMullen,
2019). Därför anser vi att det är relevant och viktigt att undersöka äldre elevers
upplevelser av fysisk aktivitet i klassrumsundervisningen.

3

1.2 Syfte och forskningsfrågor
Syftet med denna studie är att undersöka integrering av fysisk aktivitet i
klassrumsundervisningen. Undersökningen begränsas till elever i årskurs 7–9 och
gymnasiet. Utgående från syftet har två forskningsfrågor utformats:
1. På vilket sätt integrerar ämneslärare fysisk aktivitet i
klassrumsundervisningen?
2. Vilka upplevelser har elever av fysisk aktivitet integrerad i
klassrumsundervisningen?

1.3 Avhandlingens disposition
Avhandlingen är indelad i sju kapitel. I det första kapitlet, Inledning, presenteras
bakgrunden och val av tema. Därefter definieras syftet och forskningsfrågorna och
avhandlingens disposition beskrivs. I det andra kapitlet, Positiva effekter av fysisk
aktivitet, presenteras hälsoeffekter, kognitiva effekter och sociala effekter av fysisk
aktivitet. I det tredje kapitlet, Fysisk aktivitet i skolan, definieras centrala begrepp.
Därefter beskrivs läroplanens riktlinjer angående fysisk aktivitet i undervisningen.
Först beskrivs läroplanen för den grundläggande utbildningen och därefter gymnasiets
läroplan. Slutligen beskrivs en fysiskt aktiv skoldag. I det fjärde kapitlet, Fysisk
aktivitet i klassrumsundervisningen, redogörs för implementering av fysisk aktivitet,
effekter av fysisk aktivitet, lärares positiva upplevelser, hinder till fysisk aktivitet och
elevers upplevelser av fysisk aktivitet. I kapitel fem, Metod, presenteras
undersökningens syfte och forskningsfrågor, val av metod och datainsamlingsmetod.
Intervju och observation som datainsamlingsmetoder beskrivs skilt för sig. Därefter
behandlas urval och avgränsningar, genomförande, databearbetning och analys.
Slutligen beskrivs studiens tillförlitlighet, trovärdighet och etiska aspekter. I det sjätte
kapitlet,

Resultat,

presenteras

undersökningens

resultat

utgående

från

forskningsfrågorna. I det sjunde kapitlet, Diskussion, diskuteras metodens fördelar och
nackdelar och undersökningens resultat diskuteras utgående från tidigare forskning.
Resultatdiskussionen är uppdelad enligt forskningsfrågorna. Slutligen diskuteras
implikationer och förslag till fortsatt forskning. Sandra har ansvarat för inledning och
val av tema och kapitel 2, positiva effekter av fysisk aktivitet. Melinda har ansvarat

4

för kapitel 3.2 Läroplanen om fysiska aktivitet och metodkapitlet fram till
genomförande. Övriga delar av avhandlingen har vi skrivit tillsammans.

5

2 Positiva effekter av fysisk aktivitet
I detta kapitel redovisas undersökningens positiva effekter av fysisk aktivitet. Först
beskrivs hälsoeffekter, därefter kognitiva effekter och slutligen sociala effekter av
fysisk aktivitet.
Under “The Copenhagen Consensus Conference 2016” samlades 24 forskare från åtta
olika länder för att skapa bevis-baserad samsyn angående fysisk aktivitet för barn och
unga mellan 6–18 år. Denna samsyn behandlade vilka effekter fysisk aktivitet har på
barn. Effekterna delades in i fyra teman. Dessa teman är (1) kondition och hälsa, (2)
kognitiva funktioner, (3) engagemang, motivation och psykiskt välmående och (4)
social inkludering och strategier för implementering av fysisk aktivitet. (Bangsbo
m.fl., 2016) Vi har valt att dela in detta kapitel utgående från indelningen som gjorts
under Copenhagen Consensus Conference men vi slog ihop tema tre och fyra till en
större helhet eftersom båda fokuserade på sociala effekterna av fysisk aktivitet. Då vi
i detta kapitel skriver om konferensen i Köpenhamn eller om forskarna i Köpenhamn
refererar vi till denna bevis-baserade samsyn.

2.1 Hälsoeffekter
För att människokroppen ska fungera på rätt sätt behöver den rörelse. Kroppens styrka,
kondition och rörlighet är direkt kopplade till hur mycket och hur bra den fysiska och
motoriska aktiviteten är. Det finns mycket samstämmig vetenskaplig forskning som
behandlar den fysiska aktivitetens betydelse för hälsotillståndet. (Raustorp, 2004)
Rörelseglädje kan vara en hälsoförsäkring för god livskvalitet (Ericsson, 2005).
Under ungdomsåren utvecklas kroppen mentalt, kognitivt och fysiskt. Den fysiska
utvecklingen handlar om tillväxt av hjärta, muskler och ben. Det har det varit svårt att
forska om hälsoeffekter av fysisk aktivitet specifikt på barn. Detta eftersom det råder
osäkerhet om det är naturlig utveckling av till exempel kondition och muskelstyrka
eller om det är resultat av att kroppen utsatts för fysisk aktivitet. Effekten av fysisk
aktivitet och träning skiljer sig mellan barn och vuxna. Effekten av konditionsträning
är lägre före och under puberteten. Även effekten av styrketräning är främst resultat
av ökad värvning av muskelceller. Trots att många folksjukdomar kan märkas först i

6

vuxen ålder är det i ung ålder grunden sätts och därför spelar levnadsvanorna en stor
roll i många fall. (Hagströmer, 2017.)
Både interventioner och tvärsnittsundersökningar har visat flera positiva hälsoeffekter
till följd av fysisk aktivitet hos barn och ungdomar med övervikt och fetma, höga
blodfetter och högt blodtryck. Om den fysiska aktiviteten uppnår måttlig eller hög
intensitet minst tre gånger i veckan kan förbättrad mental hälsa och självkänsla, lägre
kroppsfett, blodtryck och blodfetter uppvisas hos personerna. Konditionen kan
förbättras genom regelbunden pulshöjande träning under och efter puberteten. Studier
visar att överviktiga eller feta personer som utövat konditionsträning har fått positiva
effekter i form av minskat BMI, fettprocent och bukfett. Pulsen ska vara förhållandevis
hög för att förbättring av konditionen ska uppnås, dvs. 80–85 procent av maximal puls.
Pulstopparna kan blandas i lek men varje pass behöver vara 30–60 min långa och
upprepas 3–6 gånger i veckan för att få effekt. (Hagströmer, 2017) Sällan uppnås detta
med hjälp av den fysiska aktivitet som kan hållas i klassrumsundervisningen, men
försök har gjorts bland annat genom pulsprojekt. Det så kallade Pulsprojektet
härstammar från Naperville Central High School i Amerika (Ratey, 2008).
Vammarskolan i Valdemarsvik i Sverige inspirerades av detta och införde dagliga
pulspass för årskurserna 7–9. Pulsprojektet är relativt nytt i Finland men
finlandssvenska skolor har börjat testa på pulspass allt mer. Ett exempel kan tas från
Sursik skola där eleverna hade ett pulspass 1–3 gånger i veckan. Då skulle eleverna ha
pulsen på 70 procent av sin maximala puls i minst 20 minuter innan de återgick till
lektionen. (Enkvist, 2017)
Under konferensen i Köpenhamn listades några väsentliga punkter som forskarna
arbetat fram. Intensiv träning har en gynnsam påverkan på metabolisk och
kardiovaskulär kondition och på faktorer som annars kan leda till hjärt- och
kärlsjukdomar. Barn och unga som deltar i fritidssporter som till exempel dans,
korgboll eller löpning har mer fysisk aktivitet, bättre kondition, över lag bättre hälsa
än barn som håller på med till exempel simning och cykling. Fysisk aktivitet är också
en viktig behandling av olika kroniska sjukdomar hos barn och unga. (Bangsbo m.fl.,
2016)

7

2.2 Kognitiva effekter
Nästintill alla forskningar visar att rörelse och motion främjar inlärning. Ofta placeras
gymnastiklektioner före ämnen som kräver hög koncentration, till exempel matematik
och språk. Under gymnastiklektionerna får barn göra av med överloppsenergi så att de
sedan orkar sitta stilla och jobba under följande lektioner. (Annerstedt, 2007) På senare
tid har förhållandet mellan fysisk aktivitet och inlärningen börjat utforskas allt mera.
Ökad fysisk aktivitet i undervisningen har inte någon negativ påverkan på ungas
akademiska prestation eller på inlärningen (Kulinna m.fl., 2018; Rasberry m.fl. 2011).
Genom att ha fysisk aktivitet i undervisningen kan press minska hos eleverna, vilket i
sin tur leder till att de är mera mottagliga för inlärning (Mazzoli m.fl., 2019).
Under konferensen i Köpenhamn kom forskarna bland annat överens om att fysisk
aktivitet före, under och efter skolan stödjer barn och ungas akademiska prestationer.
Måttlig fysisk aktivitet är en direkt fördel för hjärnans funktioner och kognition hos
barn och unga. Tid som tas från undervisning av akademiskt innehåll för att prioritera
fysisk aktivitet påverkar inte skolastisk prestation negativt. (Bangsbo m.fl., 2016)
Människans exekutiva funktioner påverkas mest av fysisk aktivitet. Exekutiva
funktioner är komplexa kognitiva processer, till exempel arbetsminne, inhibition och
kognitiv flexibilitet. (Hillman m.fl., 2011; Howie m.fl., 2015; Tomporowski m.fl.,
2011)
Syväoja m.fl. (2013) har undersökt sambandet mellan fysisk aktivitet och akademiska
prestationer genom elevers självrapporterade mängd fysiska aktivitet och skärmtid.
Elevernas fysiska aktivitet och tiden för stillasittande mättes objektivt med hjälp av en
accelerometer. Resultaten visade på ett positivt samband mellan fysisk aktivitet och
akademiska prestationer, eftersom fysisk aktivitet har positiva effekter på barns
kognitiva funktioner. Enligt Ericsson (2005) engagerar fysisk aktivitet barnet både
emotionellt och socialt, detta kan i sin tur öka barnets prestationsförmåga och
välbefinnande. Då kroppen används i inlärningssammanhang förstärks informationen
från den auditiva och visuella perceptionen. Därför anses det att motorisk träning kan
fungera som hjälpmedel vid kognitiv inlärning och minnesträning. Inaktivitet påverkar
vår kognitiva förmåga negativt eftersom hjärnan då försätts i ett passivt mottagande
av impulser.

8

Sambandet mellan kondition och akademiska prestationer har undersökts av Castelli
m.fl. (2007). Elever i årskurs 3 och 5 fick utföra ett konditionstest och ett test för
akademiska prestationer. Resultaten visade att bra kondition är relaterat till goda
akademiska prestationer. Undersökningen fokuserade också på hur olika prestationer
i skolämnen och olika typer av kondition är relaterade till varandra. Här framkom det
att både läsning och matematik var positivt relaterade till aerob kondition och BMI.

2.3 Sociala effekter
Motion möjliggör social växelverkan och inlärning av sociala färdigheter. Motion kan
bidra till utveckling av färdigheter att arbeta i grupp, självstyrning och förmågan att
fungera med andra människor. Den sociala delen av motion kan vara en bidragande
faktor till de goda inlärningsresultat som ofta påträffas hos barn som är fysiskt aktiva.
Motion i skolvardagen kan förutom skolgymnastiken till exempel vara integration av
fysisk aktivitet i klassrumsundervisningen eller motion under rasterna. (Likes, 2018)
Under gymnastiklektioner kommer eleverna i kontakt med varandra, de får träna sina
sociala kunskaper, till exempel att samarbeta och att vara rättvis. Det ger alltså
eleverna mycket mer än endast en god hälsa. Eleverna lär sig även mycket om sig
själva och hur deras kropp fungerar och vad den klarar av. Skolan kan inte avsevärt
förbättra elevernas hälsa, men eleverna kan få en positiv syn på att röra på sig
(Annerstedt, 2007).
Forskarna i Köpenhamn drog slutsatsen om att engagemang i fysisk aktivitet har
positiva psykiska och sociala resultat hos barn och unga, exempel på detta kan vara
förbättrad självkänsla och skapande av relationer med kompisar, föräldrar och tränare
av olika slag. Om miljön där fysisk aktivitet ingår tillåter att barnen själva får vara med
och bestämma och samtidigt är socialt stödjande så stärks barnens inre motivation och
deras välmående. (Bangsbo m.fl., 2016) Även i projektet “Skolan i rörelse” betonas
det att eleverna själva ska få vara med och påverka planeringen, beslutsfattandet och
bedömningen i skolan. Allt detta leder till att sociala färdigheter skapas hos eleverna.
(Likes, 2016) På konsensuskonferensen i Köpenhamn kom forskarna överens om att
barn och unga upplever kompetens och inre motivation då de får samarbeta och känna
social acceptans som följd av att de varit fysiskt aktiva med andra barn. För att känslor

9

av social inkludering ska skapas är det även viktigt att barn och unga känner att de har
samma möjligheter till deltagande. (Bangsbo m.fl., 2016)
I Sverige undersökte Bunketorp m.fl. (2015) effekterna av den svenska regeringens
projekt till att öka fysisk aktivitet hos barn i skolåldern. Projektet heter Generation Pep
och är motsvarande till Skolan i rörelse. I undersökningen fick elever i
interventionsskolan ökad fysisk aktivitet i form av två 30–45 minuters lektioner per
vecka. Resultatet av detta var att elever i årskurs 4–6 var lugnare och mer sällan
uppvisade

problem

gällande

uppförande.

Specifikt

hos

flickor

minskade

hyperaktivitet. En orsak till detta kan vara att ökad fysisk aktivitet minskade stress och
på så sätt förbättrade koncentrationen och uppförandet i klassrummet, för flickor i
större utsträckning än för pojkar. En annan orsak kan vara att utövandet av fysisk
aktivitet gjorde att eleverna inte upplevde att de hade tråkigt.

2.4 Sammanfattning
En samsyn har utformats kring vilka effekter fysisk aktivitet har på barn och unga
mellan 6 och 18 år. Fysisk aktivitet har positiva effekter på kondition och hälsa,
kognitiva funktioner, engagemang, motivation och psykiskt välmående och social
inkludering. Mera specifikt får barn och unga bättre kondition, muskelstyrka och
rörlighet. Vidare främjas deras inlärning av att de får vara fysiskt aktiva i
undervisningen. På så sätt har deras akademiska prestationer påverkats positivt. De
sociala effekterna av fysisk aktivitet är bland annat utvecklade färdigheter att arbeta i
grupp, självstyrning och förmåga att fungera med andra människor. Hos barn som får
vara fysiskt aktiva tillsammans påträffas ofta goda inlärningsresultat. När barn tillåts
vara med och bestämma, stärks deras inre motivation och välmående.

10

3 Fysisk aktivitet i skolan
I detta kapitel definieras inledningsvis centrala begrepp. Därefter beskrivs
läroplanens riktlinjer angående fysisk aktivitet. Riktlinjerna beskrivs skilt för den
grundläggande utbildningens läroplan och läroplanen för gymnasiet. Slutligen
redogörs det för en fysiskt aktiv skoldag.

3.1 Begreppsdefinition
Fysisk aktivitet i skolan kan vara gymnastikundervisning, motion under rasterna,
motionsklubbar, annan instruerad motion under skoldagen, pauser i sittandet och
motion under lektionerna, integration av motion i undervisningen och skolresor.
(Likes, 2018) Integration av fysisk aktivitet i klassrumsundervisning har ökat på
senaste tiden och fler undersökningar görs dessutom om ämnet. Speciellt då det
handlar om att införa program som främjar fysisk aktivitet som gäller hela skolan, till
exempel Skolan i rörelse. På engelska används begreppet “movement integration”, det
kan översättas till “rörelseintegration”. Målet med “rörelseintegration” är att minska
på stillasittande under skoldagen genom att införa fysisk aktivitet under tiden eleverna
är

i

sina

normala

klassrum.

Det

ideala

är

att

integrera

rörelse

i

klassrumsundervisningen, men denna term används också för att beskriva annan sorts
aktivitet i klassrummet, till exempel pausgymnastik. (McMullen, 2019) Martin och
Murtagh (2017) menar däremot att rörelseintegration är att undervisa läroplanens
innehåll genom att använda metoder där eleverna är fysiskt aktiva. I denna avhandling
har vi valt att dela in fysisk aktivitet i klassrumsundervisningen i pausgymnastik och
rörelseintegration. Med rörelseintegration syftar vi endast på fysisk aktivitet som
stödjer inlärningen av läroplanens innehåll. I avhandlingen skriver vi även fysisk
aktivitet integrerat i stoffet och syftar då på samma sak som när vi använder begreppet
rörelseintegration. Med pausgymnastik syftar på fysisk aktivitet som erbjuder eleverna
en paus från det akademiska innehållet.

3.2 Läroplanen och fysisk aktivitet i undervisningen
Ökad kunskap behövs angående hur fysisk aktivitet i undervisningen ska organiseras.
Vilken typ av aktivitet ska erbjudas och vem ska ansvara för detta? (Ericsson, 2008)
11

Ifall implementering av fysisk aktivitet är ett ställningstagande hela skolan har kan det
vara lättare att lyckas. Stöd kan ske i form av att ge lärarna mera tid, mera utrymme,
hjälpmedel och direktiv angående hur implementeringen kan göras. (Mazzoli m.fl.,
2019)

3.2.1 Fysisk aktivitet i grunderna för läroplanen i den grundläggande
utbildningen
I grunderna för läroplanen för den grundläggande utbildningen (2014) framkommer
det tydligt att fysisk aktivitet ska vara en del av undervisningen. I läroplanen betonas
mångsidig kompetens. Den mångsidiga kompetensen består av sju delområden. Enligt
läroplanen ska mångsidig kompetens alltid undervisas, studeras och bedömas inom
varje läroämne. I tre av dessa sju kompetensområden framkommer det tydligt att fysisk
aktivitet ska vara en del av undervisningen. I kompetensområdet “förmåga att tänka
och lära sig” betonas att “lek, spel, fysisk aktivitet, experiment och andra konkreta
arbetssätt främjar glädjen i lärandet och stärker förutsättningarna för insikt och kreativt
tänkande” (Glgu, 2014, s. 20–21). I grunderna för läroplanen för den grundläggande
utbildningen (2014, s. 21) framhålls fysisk aktivitet i kompetensområdet “kulturell och
kommunikativ kompetens” så här:
Lika viktigt är det att använda matematiska symboler, bilder och andra visuella uttryck,
drama, musik och rörelse för att kommunicera och uttrycka sig. Skolarbetet ska också
ge eleverna mångsidiga möjligheter att arbeta med händerna. Eleverna ska lära sig att
uppskatta och kontrollera sin kropp och att använda den för att uttrycka känslor och
åsikter, tankar och idéer.

I läroplanens (Glgu, 2014, s. 22) kompetensområde “vardagskompetens” poängteras
bland annat vikten av motion för att klara sig i livet och vardagen:
För att klara sig i livet och vardagen förutsätts allt mångsidigare färdigheter. Det
handlar om hälsa, säkerhet och människorelationer, motion och trafik, att fungera i en
teknologiserad vardag och att kunna hantera sin ekonomi och konsumtion, allt sådant
som påverkar en hållbar livsstil.

Läroplanens riktlinjer angående verksamhetskulturen framhåller också fysisk aktivitet,
rörelse och motion. Eftersom fysisk aktivitet har betydelse för lärandet ska skolan
sträva efter att minska en stillasittande livsstil. Rörelse och användning av olika sinnen
anses berika lärandet och stärka motivationen. En lärande organisation ska enligt
12

läroplanen uppmuntra till att experimentera och ge utrymme för aktivitet, kreativitet,
motion, lek och upplevelser som lämpar sig för olika åldrar och elever. Det ska vara
en naturlig del av varje skoldag att röra på sig och ha gemensamma aktiviteter som
främjar det psykiska välbefinnandet. (Glgu, 2014)

3.2.2 Fysisk aktivitet i grunderna för gymnasiets läroplan
I grunderna för gymnasiets läroplan som utkom 2015 framkommer inte fysisk aktivitet
på samma sätt som i grunderna för läroplanen i den grundläggande utbildningen. I de
allmänna målen för undervisningen framkommer det att “fysisk aktivitet och
hälsosamma levnadsvanor ska ses som grundläggande förutsättningar för hälsa och
välbefinnande”. (Grunderna för gymnasiets läroplan, 2015, s. 34)
Gemensamma temaområden i grunderna för gymnasiets läroplan 2015, är bland annat
välbefinnande och trygghet samt hållbar livsstil och globalt ansvar (Grunderna för
gymnasiets läroplan, 2015). Utgående från den forskning vi presenterar i detta kapitel
kan slutsatsen dras om att fysisk aktivitet är en viktig bidragande faktor till
välbefinnande och en hållbar livsstil. På så sätt menar vi att det fanns goda
förutsättningar att integrera fysisk aktivitet i undervisningen i gymnasiet enligt
grunderna för gymnasiets läroplan 2015, även om man inte var tvungen att integrera
det i skolverksamheten.
År 2017 inleddes ett omfattande projekt för att förnya gymnasieutbildningen. Projektet
inbegriper bland annat en reform av gymnasielagen och gymnasieutbildningens
verksamhet. Utgående från den förnyade gymnasielagen har grunder för gymnasiets
läroplan utformats. De lokala läroplanerna som utarbetas utgående från grunderna för
gymnasiets läroplan 2019 tas i bruk 2021. (Grunderna för gymnasiets läroplan, 2019)
Jämförs grunderna för gymnasiets läroplan 2015 med grunderna för gymnasiets
läroplan 2019 syns det att fysisk aktivitet har fått ett större utrymme i skolan och
undervisningen i den senare läroplanen.
I grunderna för gymnasiets läroplan 2019 handlar en del av verksamhetskulturen om
välbefinnande och en hållbar framtid. Enligt verksamhetskulturen i läroplanen ska
gymnasieutbildningen stärka elevernas fysiska, psykiska och sociala välbefinnande
och

ge

färdigheter

att

upprätthålla

välbefinnandet

i

olika

livsskeden.

Verksamhetskulturen ska tas i beaktande i all verksamhet och allas arbete, både i
13

dagliga möten och undervisningen. (Grunderna för gymnasiets läroplan, 2019). Såhär
står det om verksamhetskulturen i grunderna för gymnasiets läroplan (2019, s. 21):
Verksamhetskulturen ska uppmuntra den studerande att tillägna sig en aktiv livsstil
samt skapa strukturer som betonar rörlighet och motion i gymnasiets vardag. En
verksamhetskultur som främjar en aktiv livsstil bidrar till mindre stillasittande och leder
till att den studerande upplever mindre stress samtidigt som den främjar lärandet.
Pauser under skoldagen och tillräcklig vila stödjer den studerandes ork och
återhämtning.

Språket, den kroppsliga uttrycksförmågan och användningen av olika sinnen viktigt
för inlärningen (Grunderna för gymnasiets läroplan, 2019). Allmänna mål för
undervisningen är bland annat att “fysisk aktivitet och hälsosamma levnadsvanor ska
ses som grundläggande förutsättningar för hälsa och välbefinnande”. (Grunderna för
gymnasiets läroplan 2019, s. 61)
Till de mångsidiga kompetenserna som ska ingå i alla ämnen i gymnasiet hör
kompetens för välbefinnande. Till kompetensområdet hör till exempel att studerande
ska förstå betydelsen av hälsa och hälsosamma levnadsvanor och värna om sin
funktionsförmåga och välbefinnande. Studerande ska kunna tillämpa förfaringssätt
som stödjer välbefinnandet, till exempel genom tillräckligt mycket fysisk aktivitet och
pauser under dagen. (Grunderna för gymnasiets läroplan, 2019)

3.3 Fysiskt aktiv skoldag
Fysisk aktivitet under skoldagen kan uppnås på många olika sätt, till exempel genom
att ha aktiva raster, aktiva metoder i undervisningen och pausgymnastik. Deltagande
skolor i Skolan i rörelse jobbar med det här. Skolan i rörelse är den finländska
regeringens spetsprojekt. Projektet ingick i regeringsprogrammet då Juha Sipilä var
statsminister. Regeringen hade som mål att utvidga Skolan i rörelse till ett
riksomfattande program som angår alla barn och unga i grundskoleålder. Syftet med
programmet är att få till stånd trivsammare och aktivare skoldagar, införa mera fysisk
aktivitet och minska på stillasittandet. På så sätt kan även inlärningen främjas och
eleverna blir mer delaktiga i planeringen. Skolans atmosfär påverkas positivt och
eleverna får mer arbetsro. Samtidigt tränas elevernas sociala färdigheter eftersom de
interagerar med varandra under lektioner innehållande fysisk aktivitet. (Likes, 2016)

14

Skolor som registreras i projektet Skolan i rörelse får ta del av ett omfattande
stödnätverk för att kunna uppnå syftet med mer fysiskt aktiva skoldagar. Skolorna får
färdiga materialpaket, konkreta idéer för skoldagen och verktyg för att planera och
utvärdera verksamheten. Gemensamma fortbildningar och seminarier ordnas och
skolorna har tillgång till information om stödjande utbildningar och aktörer. Varje
skola ansvarar sedan själv för att forma skoldagarna så att de innehåller mer motion.
Exempel kan vara att eleverna rör på sig mer under rasterna, färdas till och från skolan
med hjälp av egen muskelstyrka och att det förekommer mindre sittande under
lektionerna eftersom aktiva metoder används i klassrumsundervisningen (Likes,
2016).
Skolan

i

rörelse

har

undersökt

grundskolelärares

erfarenheter

angående

implementeringen av fysisk aktivitet i skolan. Bland lärarnas erfarenheter
identifierades olika hinder. De vanligaste hindren för att uppnå aktivitet var
ekonomiska resurser och personalresurser, olika förhållanden så som redskap,
utrymmen och skolgårdens utformning. Tidsbrist var också en faktor i både lågstadiet
och högstadiet. I högstadiet specifikt nämndes skolans arbetsordning och personalens
arbetsfördelning som hinder. (Likes, 2016)
Van den Berg m.fl. (2018) har undersökt elevers perspektiv på hur fysisk aktivitet kan
ökas i skolan. Eleverna var entusiastiska till ökad fysisk aktivitet i skolan. De föreslog
varierade sätt att öka fysisk aktivitet, till exempel mera tid för fysisk aktivitet i
läroplanen, så som gymnastik, pauser och olika tillställningar som erbjuder fysisk
aktivitet. Eleverna motiveras till fysisk aktivitet utgående från de fysiska, emotionella
och kognitiva fördelar som fysisk aktivitet ger. För eleverna är det viktigt att de får sin
röst hörd och att de får vara med och bestämma aktiviteter under skoldagen. De nämner
ändå vikten av lärares övervakning för att det ska vara tryggt och roligt. Enligt eleverna
i undersökningen upplever de att skillnader i kön, ålder och färdighet begränsar dem
att röra på sig tillsammans. För att undgå dessa begränsningar föreslog eleverna att de
kan tillåtas välja aktivitet, att lärarna ska göra det obligatoriskt att delta eller belöna
eleverna för fysisk aktivitet. Några elever poängterade också att lärarna borde berätta
för eleverna varför det är viktigt att röra på sig. Enligt eleverna är väder, regler och
brist på utrymme och resurser saker som begränsar deras fysiska aktivitet.

15

3.4 Sammanfattning
I avhandlingen används begreppet pausgymnastik då integrering av fysisk aktivitet
fungerar som en paus från kognitiva uppgifter. När den fysiska aktiviteten stödjer
inlärningen av läroplanens innehåll skriver vi fysisk aktivitet integrerat i stoffet eller
rörelseintegration.
Eftersom fysisk aktivitet har betydelse för lärandet ska skolan sträva efter att minska
en stillasittande livsstil. I grunderna för läroplanen för den grundläggande utbildningen
framkommer det tydligt att fysisk aktivitet ska vara en del av undervisningen. I tre av
läroplanens sju kompetensområden nämns fysisk aktivitet som en del av
undervisningen. Alla kompetensområden ska förekomma i varje läroämne. Fysisk
aktivitet framkommer även i verksamhetskulturen för grundskolans läroplan. Där
nämns att fysisk aktivitet har betydelse för lärandet och därför ska skolan sträva efter
att minska stillasittande.
I den nuvarande läroplanen för gymnasiet (2015) framkommer fysisk aktivitet inte lika
tydligt som i grunderna för läroplanen i den grundläggande utbildningen. Gymnasiets
läroplan (2015) möjliggör integrering av fysisk aktivitet i klassrumsundervisningen
även om det inte är ett krav. En ny läroplan har utarbetats för att förnya
gymnasieutbildningen. Den nya läroplanen (2019) har gett fysisk aktivitet större
utrymme

i

skolan

och

undervisningen.

Fysisk

aktivitet

framkommer

i

verksamhetskulturen, de allmänna målen och i ett kompetensområde. Gymnasierna
ska ta den nya läroplanen (2019) i bruk år 2021.
Eftersom fysisk aktivitet är en del av grunderna för den grundläggande utbildningens
läroplan och den nya läroplanen för gymnasiet, ska skoldagen präglas av mera fysisk
aktivitet. Skolan i rörelse är ett projekt som hjälper skolor med implementeringen av
fysisk aktivitet under skoldagen. Skolorna får färdiga materialpaket, konkreta idéer för
skoldagen och verktyg för att planera och utvärdera verksamheten. Syftet med
projektet är att få till stånd trivsammare och aktivare skoldagar, införa mer fysisk
aktivitet och minska på stillasittande. Varje skola ansvarar själv för att forma
skoldagarna så att detta syfte uppnås.
Elever är entusiastiska till ökad fysisk aktivitet i skolan. De vill till exempel ha mera
tid för fysisk aktivitet i läroplanen, så som gymnastik, pauser och olika tillställningar
som erbjuder fysisk aktivitet. Enligt elever finns det många fördelar med en fysiskt
16

aktiv skoldag och de anser att det är viktigt att den fysiska aktiviteten är trygg och
rolig.

17

4 Fysisk aktivitet i klassrumsundervisningen
I detta kapitel beskrivs fysisk aktivitet i klassrumsundervisningen. Först presenteras
implementering av fysisk aktivitet i klassrumsundervisningen. Därefter beskrivs
effekter av fysisk aktivitet, lärares positiva upplevelser av fysisk aktivitet och hinder
till fysisk aktivitet i klassrumsundervisningen. Slutligen redogörs det för elevers
upplevelser av fysisk aktivitet i klassrumsundervisningen.
För att öka fysisk aktivitet i klassrumsundervisningen kan den fysiska aktiviteten
fungera som en paus eller integreras i stoffet. Målet med båda metoderna betonar
samma sak, att öka den fysiska aktiviteten och avbryta stillasittande. Skillnaden mellan
dessa är att rörelseintegration är uppbyggt så aktiviteten integreras i läroplanens mål,
medan pausgymnastiken ger eleverna en paus från stoffet och istället erbjuder fysisk
aktivitet. Med tanke på att förväntningarna på akademiska prestationer ökat på alla
nivåer i grundskolan kan rörelseintegration ofta vara ändamålsenligt. (McMullen m.fl.,
2016) Elever föreslår att pausgymnastik och rörelseintegration ska integreras i
klassrumsundervisningen. Pausgymnastik ska enligt eleverna hållas kort. För dem är
det viktigt att det finns variation i den fysiska aktiviteten för att de ska vara roligt.
Eleverna efterfrågade variation i aktiviteter och utrustning eller leksaker. (Van den
Berg m.fl., 2018)

4.1 Implementering av fysisk aktivitet i
klassrumsundervisningen
För att skolor ska införa mer rörelseintegration i klassrumsundervisningen behöver
implementeringsfasen

vara

genomtänkt.

Planeringen

angående

hur

rörelseintegrationen ska ske i praktiken behöver klargöras för all personal, men också
för eleverna. Implementeringen av rörelseintegration i klassrumsundervisning är
nästan helt beroende av lärarens initiativ, värderingar och självförtroende. (Mazzoli
m.fl., 2019)
Fysisk aktivitet i klassrumsundervisningen har implementerats på olika sätt. I en
undersökning av Mazzoli m.fl. (2019) implementerade lärarna fysisk aktivitet i
undervisningen genom ett “imitationsspel”. Spelet inkluderade motoriska övningar
med mentalt krävande övningar. Spelet gick ut på att läraren visade olika övningar och
18

eleverna härmade övningen med en liten fördröjning. McMullen m.fl. (2016) har i sitt
projekt “Moving to Learn Ireland” utmanat lärare att öka fysisk aktivitet under
lektionerna. I projektet fick lärarna fick olika tips. Dessutom planerades helheter med
aktiviteter för elever upp till årskurs två och från årskurs tre till sex. Dessa helheter
inkluderade fem aktiviteter att använda i undervisningen under lektioner i engelska,
irländska och matematik. Utöver detta hade det också utvecklats generella pulshöjande
aktiviteter. Dessa stödde generell rörelse utan att de kopplades till akademiskt innehåll.
I en studie av Martin och Murtagh (2017) implementerades fysisk aktivitet i
undervisningen genom att lärarna först utbildades genom en timmes workshop.
Lärarna uppmuntrades att sätta upp mål och fick hjälp med att planera undervisning
med rörelseintegration. De fick även över 40 olika lektionsidéer. Lärarna skulle sedan
undervisa minst två aktiva lektioner per dag, en aktiv engelskalektion och en aktiv
matematiklektion.
I en undersökning av Dyrstad m.fl., (2018) nämnde lärare att en förutsättning för att
implementeringen ska lyckas är att de får stöd från skolans ledare. Rektorers
involverande varierade mellan försöksskolorna i undersökningen. Vissa rektorer gav
över ansvaret till vicerektorn medan andra rektorer deltog aktivt i informationsmöten.
Vissa lärare fick extra resurser för att implementeringen skulle lyckas. I denna
undersökning hade forskarna utvecklat ett program som de presenterade i skolorna och
sedan skulle respektive lärare implementera rörelseintegrationen i sina klasser.
Motivationen under implementeringsfasen höjdes om lärare kände att de hade nära
kontakt med en stödperson från undersökningsgruppen som kunde hjälpa och svara på
frågor. Det är viktigt att skolans administration är positivt inställda till
implementeringen av rörelseintegration (Dinkel m.fl., 2017).
I en undersökning av Mazzoli, m.fl. (2019) hade lärares perspektiv på
implementeringen tagits i beaktande och de hade fått föreslå olika faktorer som kunde
inverka positivt på implementeringen av fysisk aktivitet. Faktorerna var bland annat
att lärarna behövde träning i att hålla rörelseintegrerad klassrumsundervisning.
Dessutom ville lärarna ha musiktips, videor och visuella kort på olika rörelser som
kunde användas i pausgymnastik. De betonade även att de måste känna sig tillräckligt
självsäkra i att undervisa eleverna på detta sätt eftersom de annars inte lyckades nå ut
till eleverna och inlärningen blev bristfällig. Två gånger per dag skulle lärarna hålla
en kognitivt utmanande uppgift för eleverna som skulle ta fyra minuter per gång. För
19

vissa lärare tog det mera tid medan andra lärare gjorde det upp till tre gånger per dag.
Implementeringen ansågs enkel för en del lärare eftersom det inte krävde ommöblering
i klassrummet och om uppgiften hölls på en bra nivå för eleverna så lyckades det utan
problem. Lärarna ansåg att implementeringen inte fick vara för svårt. Så fort målet var
att rörelseintegrationen skulle vara en rutin gick implementeringen bättre. Likadant
som lärarna berättat om sin osäkerhet för rörelseintegration i klassrumsundervisningen
så bekräftades detta av eleverna.

4.2 Effekter av fysisk aktivitet i klassrumsundervisningen
Fysisk aktivitet i klassrumsundervisningen har många positiva effekter på elevernas
on-task beteende och deras akademiska prestationer. On-task beteende innebär att
elever är uppmärksamma, följer regler och aktivt engagerar sig i uppgifter. Off-task
beteende är det samma som att elever är ouppmärksamma, gäspar, lägger huvudet på
bordet, läser och skriver sådant de inte ska, pratar med eller tittar på andra elever även
om det inte hör till uppgiften och lämnar sin plats utan tillåtelse av läraren. (Grieco
m.fl., 2009) I en systematisk litteraturstudie av Watson m.fl. (2017) framkom det att
fysisk aktivitet i klassrumsundervisningen ökar on-task beteende och minskar off-task
beteende. Resultaten i de flesta undersökningarna i litteraturstudien visade också en
liten ökning av den fysiska aktiviteten som en direkt följd av implementering av fysisk
aktivitet i klassrumsundervisningen. Även Goh (2017) har undersökt effekter av
fysisk aktivitet i klassrumsundervisningen. Hon undersökte 137 elever i årskurs tre till
fem under en period på tolv veckor. Undersökningen genomfördes med hjälp av
stegräknare och observation. Resultaten visade en signifikant ökning av elevernas
antal steg under dessa veckor och även en signifikant förbättring (5,5%) på elevernas
on-task beteende i klassrummet.
En kort paus med fysisk aktivitet från kognitiva uppgifter förbättrar den selektiva
uppmärksamheten hos barn (Howie m.fl., 2015; Janssen m.fl., 2014; Watson m.fl.,
2017) I en undersökning av Janssen m.fl. (2014) framkom det att uppmärksamheten
är bättre efter en passiv paus, en paus med måttlig intensitet av fysisk aktivitet eller en
paus med kraftfull intensitet av fysisk aktivitet jämfört med ingen paus alls. Alla
pauser i undersökningen räckte 15 minuter och eleverna som deltog i undersökningen
var 10–11 år gamla. Bäst effekt på uppmärksamheten hade pauser med måttlig fysisk
20

aktivitet. Howie m.fl. (2015) har undersökt den optimala längden på en aktiv paus för
att få positiva effekter på exekutiva funktioner och matematikprestationer.
Testpauserna i undersökningen var 5, 10 och 20 minuter långa. Efter en fem minuters
aktiv paus hittades ingen positiv påverkan på de kognitiva funktionerna. Däremot
förbättrades elevers matematikprestationer efter 10 och 20 minuters aktiva pauser.
Inga av de aktiva pauserna hade negativ påverkan på matematikprestationer eller
exekutiva funktioner, men för att se positiva effekter behöver de aktiva pauserna vara
över 10 minuter långa.
Vidare visar resultaten i en systematisk litteraturstudie av Watson m.fl. (2017) att
fysisk aktivitet i klassrumsundervisningen leder till förbättrade akademiska
prestationer hos elever. Mullender-Wijnsma m.fl. (2015) och Have m.fl. (2018) har
undersökt effekter av fysisk aktivitet under matematiklektioner. Mullender-Wijnsma
m.fl. (2015) jämförde klasser som har haft fysisk aktivitet i matematik- och
språkundervisningen

med

kontrollgrupper

som

haft

vanlig

undervisning.

Undersökningen pågick i två år. Resultaten från undersökningen visar att eleverna som
haft fysisk aktivitet i matematik- och språkundervisningen hade bättre resultat i
matematiska

snabbhetstest,

allmän

matematik

och

stavning

jämfört

med

kontrollgruppen. Denna skillnad kunde jämföras med fyra månaders inlärning jämfört
med kontrollgruppen. Det fanns inga signifikanta skillnader i läsning mellan
grupperna. Fysisk aktivitet i klassrumsundervisningen förbättrade signifikant
färdigheterna i matematik och stavning för grundskoleelever. I studien av Have m.fl.
(2018) framkom att deltagande i fysiskt aktiva matematiklektioner under en period på
nio månader förbättrade matematikprestationer hos elever i den grundläggande
utbildningen. Resultaten visar alltså att implementering av fysisk aktivitet i
akademiska ämnen kan leda till bättre akademiska prestationer.

4.3 Lärares upplevelser av fysisk aktivitet i
klassrumsundervisningen
Undersökningar av Martin & Murtagh (2017) och McMullen m.fl. (2016) visar att
lärare upplever att fysisk aktivitet i klassrumsundervisningen är till fördel för eleverna.
Lärare upplever att undervisningen förbättras och att läroplanens innehåll förstärks.
De upplever också att fysisk aktivitet i klassrumsundervisningen ger eleverna glädje i
21

lärandet. Lärare i en undersökning av Dyrstad m.fl. (2018) anser att rörelseintegration
bidrar till en positiv variation under skoldagen. Flera lärare har noterat att barn med
svag motorik och dålig kondition har utvecklat sin motorik och kondition genom
integration av fysisk aktivitet i klassrumsundervisningen. Lärare upplever att avbrutet
stillasittande i form av fysisk aktivitet i klassrumsundervisningen förbättrar
inlärningen, koncentrationen och har på så sätt akademiska fördelar (Martin &
Murtagh, 2017; McMullen m.fl., 2016).
Enligt Martin & Murtagh (2017) hade lärare positiva upplevelser av programmet de
följde för att öka fysisk aktivitet i klassrumsundervisningen. Lärarna skulle undervisa
minst två aktiva lektioner per dag. Resultaten visar att lärarna var nöjda med formatet,
innehållet, möjligheten till anpassning och tillämpningen av programmet. De uttryckte
att det var enkelt att differentiera undervisningen för olika klasser och grupper. Lärarna
hade som avsikt att fortsätta med rörelseintegration även efter studiens slut. Även
Dyrstad m.fl. (2018) noterade att lärarna önskade fortsätta med rörelseintegration i
undervisningen efter att undersökningen slutat.
Upplevelserna av hur arbetsmiljön påverkas av fysisk aktivitet skiljer sig mellan lärare
som undervisar vad de upplever vara utmanande elever och övriga lärare. Lärare som
undervisar

utmanande

klassrumsundervisning

elever

bidrar

till

upplever
bättre

att

arbetsmiljö

rörelseintegrationen
i

klassen

och

i
ökad

koncentrationsförmåga. Däremot upplever de övriga lärarna ingen förändring eftersom
arbetsmiljön i klassen inte har varit ett problem. Flera lärare upplever att grupparbete
för akademiskt svaga elever fungerar bättre när de får vara fysiskt aktiva eftersom de
då får stöd av de akademiskt starka eleverna. (Dyrstad m.fl., 2018)
Lärare önskar stöd som kan hjälpa dem att engagera eleverna i aktiviteter med fysisk
aktivitet. De efterfrågar tips på aktiva lektioner som kräver lite eller ingen förberedelse
av material, förutbestämda program att följa, professionell utveckling och resurser som
är enkla att implementera. (McMullen, 2016)

4.4 Hinder till fysisk aktivitet i klassrumsundervisningen
Implementering av fysisk aktivitet i undervisningen, speciellt övningar som utmanar
det kognitiva och på samma gång är fysiskt aktiva, påverkas av många faktorer. Ett
22

mål är att undervisningen fortfarande ska vara så effektiv som möjligt och att den
fysiska aktiviteten inte ska kräva för mycket av vare sig lärare eller elever. Det som
kan förhindra implementeringen av fysisk aktivitet i undervisningen är bland annat för
lite utrymme, brist på erfarenhet hos läraren och upplevelse av att aktiviteter bundna
till läroplanen avbryts. (Mazzoli m.fl., 2019.) En annan utmaning för implementering
av fysisk aktivitet är enligt lärare att återfå kontrollen efter ett fysiskt aktivt moment
(Martin & Murtagh, 2017).
Dyrstad m.fl. (2018) har bland annat undersökt vilka hinder som kan uppkomma då
ett program för att öka fysisk aktivitet införts i Stavanger, Norge. Målet har då varit
att ha en inlärningsmetod som kombinerar fysisk aktivitet och akademiskt innehåll.
Skolorna skulle under 10 månader ha två stycken 45 minuters fysiskt aktiva lektioner
per vecka. Efteråt intervjuades rektorer, lärare och elever om deras upplevelser.
Utifrån intervjuerna kunde slutsatser dras om att lärare upplevde vissa hinder. Lärare
var missnöjda med hur de hade blivit informerade om projektet. Det var oklara och
otydliga instruktioner som gjorde att en del lärare kände sig omotiverade att använda
av fysisk aktivitet i undervisningen. Orsaken till att lärarna var missnöjda med
informationsdelen grundade sig i att de upplevde att de inte hade tillräckligt mycket
kunskap för att integrera fysisk aktivitet i undervisningen och behövde mera stöd.
Under interventionstiden skulle lärare hålla 45 minuters fysiskt aktiva lektioner, vilket
är längre än de flesta fysiskt aktiva lektioner som presenterats i denna avhandling. De
långa lektionerna upplevdes problematiska och lärarna föredrog istället 15–20
minuters lektioner. Att korta av lektionerna kändes som ett krav för att de intervjuade
lärarna skulle fortsätta med integrering av fysisk aktivitet i sin undervisning.
I flera undersökningar ansåg lärare att de inte hade tillräckligt mycket tid att integrera
fysisk aktivitet i klassrumsundervisningen (Dyrstad m.fl., 2018; Martin & Murtagh,
2017; Mazzoli m.fl., 2019; McMullen m.fl., 2016). Läroplanens mål, lektionens
struktur, klasstorleken och typen av fysisk aktivitet är upplevda hinder som kan
relateras till brist på tid och utrymme (McMullen, 2016). Lärare upplevde också att det
var tidskrävande och svårt att planera och genomföra klassrumsundervisning med
rörelseintegration av hög kvalitet. (Dyrstad m.fl., 2018)

23

4.5 Elevers upplevelser av fysisk aktivitet i
klassrumsundervisningen
Elever i åldern 7–13 år upplever att fysisk aktivitet i klassrumsundervisningen har en
positiv inverkan på deras hälsa. Den fysiska aktiviteten ger eleverna en känsla av att
vara energiska och hälsosamma. (Martin & Murtagh, 2017) Eleverna börjar också må
bra, de får mera energi och upplever sig mera avslappnade (Mazzoli m.fl., 2019).
Eleverna upplever dessutom att den fysiska aktiviteten har en positiv inverkan på deras
kondition (Dyrstad m.fl., 2018; McMullen m.fl., 2017).
Fysisk aktivitet i klassrumsundervisningen upplevs av eleverna bidra till förbättrad
koncentration under lektionerna (Mazzoli m.fl., 2019). Den fysiska aktiviteten upplevs
också bidra till ökad inlärning (Martin & Murtagh, 2017) och att eleverna lär sig
akademiskt innehåll bättre (McMullen m.fl., 2017).
I flera studier framkommer det att elever upplever fysisk aktivitet i undervisningen
som något roligt (Dyrstad m.fl., 2018; Martin & Murtagh, 2017; McMullen m.fl.,
2017). Eleverna upplever att undervisningen blir underhållande och fantastisk, de
tycker om lektionerna. Några elever betonar att det bästa med lektionerna är att de får
vara fysisk aktiva, medan andra tycker om att få vara utomhus. Många elever tycker
om de mångsidiga uppgifterna. (Dyrstad m.fl. 2019) Den sociala integrationen och att
få jobba i grupp är också något eleverna tycker om (Dyrstad m.fl. 2019; Martin &
Murtagh, 2017). Elever tycker om variationen som den fysiska aktiviteten bidrar till
(Dyrstad m.fl., 2018; Martin & Murtagh, 2017) och en del elever tycker att det är roligt
med kognitivt utmanande uppgifter (Mazzoli m.fl., 2019). Stylianou m.fl. (2016) har
också sett positiva attityder hos elever då de frågat om upplevelser av
klassrumsbaserad fysisk aktivitet. Enligt studien har eleverna njutit mer av lektionerna
samtidigt som de har varit mer engagerade.
Enligt Martin och Murtagh (2017) upplevde eleverna att det fanns ett samband mellan
olika kategorier. Eleverna uttryckte till exempel att ökad inlärning var ett resultat av
den glädje de upplevde under lektionerna, den sociala interaktionen med
klasskompisarna, att de engagerade sig i fysisk aktivitet och av att de var intresserade
och ivriga under lektionerna. Eleverna upplevde också att glädjen var ett resultat av
den sociala interaktionen med klasskompisarna, variationen i undervisningen och
deras engagemang i den fysiska aktiviteten.
24

Enligt Dyrstad m.fl. (2018) upplever elever att lektioner med fysisk aktivitet inte är
tillräckligt utmanande och att de handlar för mycket om repetition. Syftet med
undersökningen var att repetera det akademiska innehållet genom fysisk aktivitet,
vilket kan förklara elevernas upplevelser av för mycket repetition. Men det finns
individuella skillnader mellan elever och ett fåtal elever gillar inte att vara fysiskt
aktiva och skulle hellre göra mindre krävande uppgifter (Mazzoli, m.fl., 2019). Enligt
några elever kan klasskamraterna bli rastlösa efter fysisk aktivitet. Fysisk aktivitet
upplevs också kunna göra elever trötta och förvirrade. En elev påpekade att läroplanen
hade en negativ inverkan på möjligheten att vara aktiv under lektioner. En annan elev
poängterade hur tillgången på tillräckligt med utrymme kunde återspegla en bättre
möjlighet för mera aktiva uppgifter. Elever har berättat att de lade märke till om
uppgiften att integrera fysisk aktivitet i undervisningen var utmanande för lärarna.
Ibland kunde det upplevas som roligt men det kunde även hindra att implementeringen
lyckades. Eleverna berättade att deras lärare glömde att hålla uppgiften ibland fast det
var meningen att det skulle ske två gånger per dag.
Dessutom anser en stor andel av eleverna att det finns ett behov av att avbryta
stillasittandet (Mazzoli m.fl., 2019). De flesta elever vill ha mera aktiva pauser under
dagen. Endast en av 34 elever enligt undersökningen ansåg att det var tillräckligt att
ha aktiva pauser en till två gånger per dag.
I en finländsk undersökning av Jetsu (2017) infördes aktiva moment i undervisningen
i biologi i årskurs 9. Eleverna som deltog i undersökningen upplevde
implementeringen av fysisk aktivitet i klassrumsundervisningen som positiv. Som i
tidigare undersökningar (Howie m.fl., 2015; Kulinna m.fl., 2018; Rasberry m.fl.,
2011) framkom det att fysisk aktivitet i klassrumsundervisningen inte har någon
negativ inverkan på inlärningen.

4.6 Sammanfattning
Målet med fysisk aktivitet i klassrumsundervisningen är att öka den fysiska aktiviteten
och avbryta stillasittande. Detta kan uppnås genom att ha pausgymnastik eller fysiskt
aktiva uppgifter integrerade i stoffet. För att implementering av fysisk aktivitet i
klassrumsundervisningen ska lyckas behöver den vara genomtänkt och planeringen
bör klargöras för skolans hela personal. Viktigt under implementeringen är att skolans
25

ledare visar sitt stöd och att lärare får idéer och tips för integreringen av fysisk aktivitet
i sin undervisning. Hur lärare integrerar fysisk aktivitet är beroende av deras initiativ,
värderingar och självförtroende.
När implementeringen av fysisk aktivitet fungerar bra så ökar elevernas on-task
beteende och deras off-task beteende minskar. Andra effekter som fysisk aktivitet i
klassrumsundervisningen har på eleverna är förbättrad uppmärksamhet och bättre
akademiska prestationer.
Även lärare upplever att fysisk aktivitet i klassrumsundervisningen har positiva
effekter på eleverna. De upplever att elevernas inlärning och koncentration förbättras,
vilket leder till förbättrade akademiska prestationer. Enligt lärarna förbättras också
undervisningen och innehållet i läroplanen förstärks. Dessutom upplever lärarna att
den fysiska aktiviteten ger eleverna glädje i lärandet och en positiv variation under
skoldagen.
Även om fysisk aktivitet har upplevts fördelaktigt såväl hos lärare som elever har det
förekommit olika utmaningar. Brist på erfarenhet och tid är upplevda hinder hos lärare.
De anser också att det finns risk att aktiviteter bundna till läroplanen bryts. Ibland har
lärare även känt att det kan vara svårt att återfå kontrollen efter fysiskt aktiva moment
i undervisningen. Också elever upplever att fysisk aktivitet i klassrumsundervisningen
kan göra några klasskamrater oroliga. Både lärare och elever har poängterat att
klassrummets storlek kan begränsa i vilken grad rörelse kan integreras.
De effekter som fysisk aktivitet har på eleverna och lärares upplevelser av fysisk
aktivitet i klassrumsundervisningen stämmer bra överens med det som eleverna själva
upplever. Fysisk aktivitet har enligt eleverna positiv effekt på hälsan, förbättrar deras
koncentration, ökar inlärningen och ger dem glädje i lärandet. Elever anser också att
fysisk aktivitet inte har någon negativ inverkan på inlärningen. Individuella skillnader
förekommer

bland

elever.

En

del

vill

inte

vara

fysiskt

aktiva

klassrumsundervisningen och andra blir rastlösa på grund av fysisk aktivitet.

26

i

5 Metod
I detta kapitel redovisas undersökningens tillvägagångssätt. Först presenteras
undersökningens syfte och forskningsfrågor. Därefter beskrivs metod och
forskningsansats, datainsamlingsmetod, urval och avgränsningar, genomförande,
databearbetning och analys. Slutligen behandlas undersökningens tillförlitlighet,
trovärdighet och etiska aspekter.

5.1 Syfte och forskningsfrågor
Syftet med denna studie är att undersöka integrering av fysisk aktivitet i
klassrumsundervisningen. Undersökningen begränsas till elever i årskurs 7–9 och
gymnasiet. Utgående från syftet har två forskningsfrågor utformats:
1. På vilket sätt integrerar ämneslärare fysisk aktivitet i
klassrumsundervisningen?
2. Vilka upplevelser har elever av fysisk aktivitet integrerad i
klassrumsundervisningen?

5.2 Val av metod
Utgående från syftet för undersökningen har en kvalitativ metod valts. Valet av metod
ska grunda sig i syftet med undersökningen (Denscombe, 2018; Trost, 2010). En
kvalitativ undersökning är lämplig för att få en förståelse för människans olika sätt att
agera. Den är också lämplig för att få en helhetsbild och hitta mönster utan att svara
på frågan hur ofta något förekommer. (Olsson & Sörensen, 2011; Trost, 2010;
Repstad, 2007) En kvantitativ ansats används då undersökningsgruppen är stor och då
det ska vara möjligt att dra generaliserbara slutsatser utifrån de resultat som fås genom
de förhållanden som undersöks. I vår undersökning vill vi inte ha generaliserbara
resultat utan få en förståelse för elevernas upplevelser om fysisk aktivitet i
undervisningen. Därför är en kvalitativ metod lämplig för vår undersökning. (Eliasson,
2013)
Utgående från frågeorden i forskningsfrågorna kan det bestämmas om en studie är
kvantitativ eller kvalitativ. En kvantitativ studie har ofta frågeorden hur mycket, hur
27

ofta, hur många, vilket samband eller vilken utsträckning. En kvalitativ studie svarar
på frågorna vem, vad, hur, på vilket sätt och varför. (Nyberg & Tidström, 2012) Våra
forskningsfrågor börjar med frågeorden på vilket sätt och vilka. Detta påvisar att en
kvalitativ metod är lämplig för vår undersökning.
En kvalitativ undersökning har ett annorlunda tillvägagångssätt att samla in data än en
kvantitativ undersökning. Statistiskt material och siffror kan användas för att mäta och
beräkna kvantitativt data. Kvalitativt data uttrycks istället som till exempel en
händelse, en bild eller ett yttrande. (Ahrne & Svensson, 2011) Vid arbete med
kvantitativa metoder är det av betydelse att använda sig av strukturerade instrument
vid undersökningen. Insamlingen av information och att lyfta fram hur många av
respondenterna som är av samma åsikt sker separat från analysen av data. Resultaten
kan dessutom generaliseras, standardiseras, och göras slumpmässiga eller
representativa. Vanliga metoder att använda vid kvantitativ forskning är
enkätundersökningar och frågeformulär. (Olsson & Sörensen, 2011) Eftersom vi inte
var ute efter generaliserbara och standardiserade resultat ansåg vi att en kvantitativ
metod var optimal för vår undersökning.
I en kvalitativ undersökning blir informationen data när den tolkas och används av
forskaren (Denscombe, 2018). Kvalitativ forskning går på djupet och ger riklig
information om få undersökningsenheter (Holme & Solvang, 1997). Vanliga
datainsamlingsmetoder som används inom den kvalitativa forskningen är observation
och intervju (Ahrne & Svensson, 2011). Som forskare kommer vi nära
forskningsobjektet genom att samla in materialet personligen, till exempel genom
intervjuer. Kvalitativa datainsamlingsmetoder ger också forskarna möjlighet till större
flexibilitet än kvantitativa datainsamlingsmetoder. (Ahrne & Svensson, 2011; Olsson
& Sörensen, 2011) Vår kvalitativa undersökning går på djupet och ger riklig
information om relativt få undersökningsenheter. Vi använde oss av de
datainsamlingsmetoder som är vanliga vid en kvalitativ undersökning, observation och
intervju. Genom att vi personligen samlade in materialet kom vi nära våra
undersökningsobjekt.

28

5.3 Datainsamlingsmetod
Metod som begrepp anger de tillvägagångssätt som används för att samla in och
analysera data (Fejes & Thornberg, 2015). Vi har använt oss av metodtriangulering.
Då kan de data som fås med en metod kompletteras med data från den andra metoden.
Det ger forskaren möjlighet att se på saker från olika perspektiv. (Denscombe, 2018)
Metodtriangulering är den vanligaste formen av triangulering. Andra former av
triangulering är data-, observatörs-, forskar-, och teoritriangulering. (Olsson &
Sörensen,

2011)

Utgående

från

syftet

med

undersökningen

har

två

datainsamlingsmetoder valts, intervju och observation. Vi har delat in kapitlet i två
delar, intervju som datainsamlingsmetod och observation som datainsamlingsmetod.

5.3.1 Intervju som datainsamlingsmetod
Vi har använt oss av intervju som datainsamlingsmetod för att få en förståelse för vilka
upplevelser eleverna har av fysisk aktivitet i undervisningen. Genom intervju som
datainsamlingsmetod

fås

en

förståelse

för

världen

utgående

från

undersökningspersonernas synvinkel. På så sätt är det möjligt att utveckla mening från
deras erfarenheter och avslöja deras levda värld som den var innan de vetenskapliga
förklaringarna. (Kvale & Brinkmann, 2014) Enligt Denscombe (2018) är en
forskningsintervju en metod där forskaren använder människors svar på forskarens
frågor som källa för datainsamling. Eftersom denna metod fokuserar på
självrapportering lämpar den sig bra för att ta reda på vilka subjektiva upplevelser och
erfarenheter människor har. En forskningsintervju är ett samtal som har en struktur
och ett syfte (Kvale & Brinkmann, 2014; Ruane, 2006; Trost, 2010).
Vid en forskningsintervju är det forskaren som styr strukturen i intervjun. Beroende
på intervjustilen styr forskaren mera eller mindre, men en underförstådd
överenskommelse är att forskaren kontrollerar tillvägagångssättet och agendan för
intervjun. (Denscombe, 2018) En kvalitativ intervju är den metod som styr
undersökningspersonerna minst (Holme & Solvang, 1997). Det finns tre olika
strukturer på intervjuer: strukturerad, semistrukturerad och ostrukturerad. (Bell, 2010;
Denscombe, 2018) Vi använde oss av en semistrukturerad intervju. Vid en
semistrukturerad intervju har intervjuaren en färdig mall med frågor som ska besvaras.
Intervjuaren har ändå möjlighet att vara flexibel gällande ordningsföljd och
29

undersökningspersonerna har möjlighet att utveckla sina svar. (Denscombe, 2018) Vi
förberedde intervjufrågor som skulle ge svar på våra forskningsfrågor (se bilaga 1).
En gruppintervju är en styrd gruppdiskussion om ett visst tema (Ruane, 2006). Vi har
gjort gruppintervjuer för att få ett så stort antal deltagare i vår undersökning som
möjligt. Det hade också varit svårt att ha några elever att vänta på sin tur för att
genomföra individuella intervjuer. Genom att ha gruppintervju istället för personliga
intervjuer är det möjligt att öka antalet deltagare, vilket gör att flera röster kan höras.
När flera personer inkluderas täcker forskningen en större variation av åsikter och
erfarenheter. (Denscombe, 2018) Gruppintervjuer är lämpliga för att få en överblick
över relativt neutrala förhållanden. De är också effektiva och tidsbesparande. (Repstad,
2007) Genom att ha gruppintervjuer ger det undersökningspersonerna möjlighet att ta
del av alternativa åsikter och då kan de antingen visa sitt stöd eller ifrågasätta varandras
svar (Bell, 2010; Denscombe, 2018; Holme & Solvang, 1997; Repstad, 2007; Ruane,
2006). Trost (2010) och Repstad (2007) menar det motsatta, att gruppintervjuer ska
undvikas eftersom deltagarnas svar lätt påverkas

av varandra och ger

majoritetssynpunkter istället för “hemligheter”. Trost (2010) menar också att svaren
inte blir nyanserade i en gruppintervju, utan svartvita. I en gruppintervju ska deltagarna
dela intresse eller erfarenheter kring ett speciellt tema (Bell, 2010). I vår undersökning
hade alla personer som deltog i intervjuerna erfarenhet av att delta i lektioner med
fysisk aktivitet.

5.3.2 Observation som datainsamlingsmetod
För att få förståelse för hurudant fysiskt aktivt inslag elevernas upplevelser grundar sig
på har vi också använt observation som datainsamlingsmetod. Simpson & Tuson
(2003) betonar att observation kan berika och komplettera data som samlats in på annat
sätt. Varje datainsamlingsmetod ger endast en bild från en synvinkel, men genom att
kombinera datainsamlingsmetoder berikas förståelsen för det som undersöks. För oss
kompletterar observationen våra intervjuer, vilket gör att vi får en djupare förståelse
för elevernas upplevelser av fysisk aktivitet integrerat i klassrumsundervisningen.
Genom en observationsmetod undersöker forskaren vad människor gör, istället för
som i intervju vad människor berättar (Denscombe, 2018). Vid observationer studeras
människor i de situationer de naturligt möts i och hur de uppför sig i sådana situationer.
30

Genom observation fås en bild av människorna i en autentisk miljö, jämfört med
intervju där resultaten oftast är ganska kontextlösa. Observation kräver, precis som
intervjuer, att forskaren tolkar det insamlade materialet. Det finns en risk att forskaren
stör det naturliga beteendet genom att vara närvarande vid ett observationstillfälle.
(Repstad, 2007)
Vi har observerat elevers agerande i klassrumsundervisning där fysisk aktivitet
integrerats i undervisningen. Genom att observera klassrumsundervisning där läraren
integrerat moment med fysisk aktivitet har vi studerat eleverna i autentiska miljöer.
Enligt Repstad (2007) passar observation som metod när frågeställningen är kopplad
till ett visst geografiskt område. På så sätt hittas ett fält som passar den aktuella
frågeställningen.

Vi

undervisningssituation.

anser

att

Därför

vår
är

frågeställning

det

lämpligt

att

kan

avgränsas

observera

till

eleverna

en
i

klassrumsundervisningen.
För att skilja observation från att bara titta ska det skiljas mellan objektivt iakttagande
och subjektivt tittande. Subjektivt tittande påverkas av bland annat tidigare
erfarenheter, vilket kan leda till att det insamlade materialet inte är relevant. För att
skilja på dessa kan informationen samlas in systematiskt. Vid en observation planeras
vilken information som ska samlas in, hur den ska samlas in och på vilket sätt den ska
uttryckas. (Bell, 2010; Simpson & Tuson, 2003) Inför observationerna hade vi skapat
ett observationsschema. Under observationstillfällena utgick vi båda från detta
schema. Vi fyllde i schemat genom att kryssa i om på förhand bestämda påståenden
stämde överens med det som hände på lektionen. Vi skrev också egna anteckningar
för att förtydliga händelserna (se bilaga 2).
En observation kan vara strukturerad eller ostrukturerad (Bell, 2010). En strukturerad
observation innebär att forskaren på förhand har bestämt fokus istället för att låta
fokuset framkomma under observationen. (Bell, 2010). Denscombe (2018) skriver
också om strukturerade och ostrukturerade observationer, men använder sig av
begreppet systematisk observation istället för strukturerad observation. Systematisk
observation är en forskningsmetod där data samlas in systematiskt. På så sätt kan flera
forskare samla in objektivt data som överensstämmer mellan forskarna. Eftersom vi
var två forskare som gjorde observationer var det lämpligt att ha systematisk
observation. På så sätt kunde vi säkerställa att vårt material överensstämde mellan oss.
För att skapa ramar kring observationen gjorde vi ett observationsschema som stöd för
31

datainsamlingen (se bilaga 2). Ett observationsschema ska specificera vad som ska
observeras och hur detta ska mätas. För att mäta det som observeras kan till exempel
händelsernas frekvens eller varaktighet mätas. (Denscombe, 2018) Vi kompletterade
observationsschemat med fältanteckningar. Fältanteckningar kan hjälpa forskare att
förstå det data som samlats in och klargöra de händelser som observerats (Denscombe,
2018).

5.4 Urval och avgränsningar
Eftersom det inte finns några undersökningar om dels hur ämneslärare integrerar fysisk
aktivitet och dels hur äldre elever upplever fysisk aktivitet i klassrumsundervisningen
vill vi undersöka dessa grupper. Syftet med denna studie är att undersöka integrering
av fysisk aktivitet i klassrumsundervisningen. Undersökningen begränsas till elever i
årskurs 7–9 och gymnasiet.
Urvalet för observationer ska väljas med omsorg för att få ett så representativt urval
som möjligt. Urvalet ska medvetet väljas så att människor och händelser omfattar ett
tvärsnitt av undersökningsgruppen. Observationsperioderna ska vara utspridda under
olika veckodagar och i olika ämnen om det kan inverka på resultatet. (Denscombe,
2018) För att få ett så representativt urval som möjligt har vi observerat lektioner i
olika klasser och olika ämnen. Vi har observerat lektioner med olika lärarstuderanden,
alla ämneslärare. Vi observerade sammanlagt sju lektioner i årskurs 7–9 och
gymnasiet.
Efter varje observationstillfälle har vi intervjuat två till fyra elever. Ett urval ska helst
vara heterogent inom en given grupp (Repstad, 2007; Trost, 2010) Vår målgrupp är
elever i högstadiet och gymnasiet som deltagit i en lektion med integrerad fysisk
aktivitet. Inom denna grupp har vi strävat efter att få ett så heterogent urval som möjligt
genom att välja ut eleverna på olika sätt. Vi har använt oss av systematiskt urval och
slumpmässigt urval, men även utgående från frivilliga elever. Sandra använde sig av
slumpmässigt urval medan Melinda främst utgick från frivilliga elever. Vid ett tillfälle
valde ämnesläraren systematiskt ut elever som kunde tänkas ha varierande upplevelser
av fysisk aktivitet i klassrumsundervisningen. När ett urval görs är det viktigt att
personerna har viktig och relevant information utgående från undersökningens
frågeställningar (Repstad, 2007). Eftersom eleverna har deltagit i lektionerna med
32

fysisk aktivitet integrerad i klassrumsundervisningen anser vi att de har de erfarenheter
de behöver för att delta i undersökningen.
Storleken på urvalet ska väljas utgående från undersökningens syfte. Allmänt ska
antalet intervjuer begränsas så att det material som fås är hanterbart. Vi har utfört sju
gruppintervjuer vilket vi anser vara en lämplig mängd för att få den information vi
behöver, men så att materialet fortfarande är hanterbart. Sammanlagt har vi intervjuat
21 elever. (Trost, 2010)

5.5 Genomförande
Inom studierna för gymnastik som långt biämne deltog vi i ett projekt, Learning by
Moving. Vi som gymnastiklärarstuderande fungerade som mentorer till varsin grupp
med ämneslärarstuderande. Ämneslärarstuderandena fick information om hur de
kunde integrera fysisk aktivitet i klassrumsundervisningen under deras praktikperiod.
De fick hjälp av mentorerna med planeringen av lektionerna. Under praktikperioden
skulle de sedan undervisa två lektioner med fysiskt aktiva moment.
Vi hade kontakt med ämneslärarstuderandena via varsin Whatsapp-grupp. Via
applikationen meddelade de när de höll sina lektioner med fysiskt aktiva moment. Vi
närvarade vid sju lektioner sammanlagt. Lektionerna observerades utgående från ett
observationsschema. Eleverna i praktikskolan är vana med åhörare under sina
lektioner men vi valde ändå att under observationerna sitta längst bak i klassen för att
distrahera eleverna så lite som möjligt. Vi iakttog de saker vi hade i vårt schema (se
bilaga 2). Vi skrev också ner fältanteckningar med intressanta iakttagelser, till exempel
elevers kommentarer om fysisk aktivitet och vilka ansiktsuttryck vi såg hos eleverna.
Efter lektionerna presenterade vi oss kort för hela klassen innan respondenterna till
intervjuerna samlades.
Efter lektionerna avlägsnade sig klassens övriga elever och vi lämnade i rummet för
att intervjua våra respondenter. Under intervjusituationer ska det inte finnas några
åhörare och miljön ska vara trygg för respondenterna (Trost, 2010). Vi anser att
klassrummet är en trygg plats för eleverna eftersom de dagligen vistas där. Vid
inledningen av intervjun är det viktigt att intervjuaren definierar situationen och syftet
med intervjun (Kvale & Brinkmann, 2014; Patel & Davidson, 2003). Vi började alla
33

intervjuer med att berätta att vi undersöker elevers upplevelser av fysisk aktivitet i
klassrumsundervisningen. Patel och Davidson (2003) betonar att intervjuaren ska
berätta för respondenten på vilket sätt den intervjuades inslag kommer att användas.
Dessutom är det viktigt att informera om materialet är konfidentiellt eller inte. Vi
förklarade för de intervjuade eleverna att vi använder materialet till vår
magistersavhandling och att deras namn inte framkommer i arbetet. Dessutom
förklarade vi att intervjuerna kommer ta ca 10 minuter. Trost (2010) och Denscombe
(2018) skriver att intervjuaren ska informera om hur länge intervjun kommer att ta.
Innan vi påbörjade intervjuerna fick vi samtycke av eleverna att banda in intervjuerna
med hjälp av telefoner. Enligt Denscombe (2018) är ljudinspelning bättre än
videoinspelning vid intervjuer eftersom det ger tillräckligt bra data och stör
respondenterna mindre än videoinspelning.
Under intervjuerna lyssnade vi aktivt på eleverna och visade intresse för deras
upplevelser av fysisk aktivitet i klassrumsundervisningen. För att skapa en god kontakt
med intervjupersonerna ska intervjuaren vara tydlig med vad hen vill veta, lyssna
intresserat och visa intresse, förståelse och respekt för respondenterna (Kvale &
Brinkmann, 2014). Det är bra att börja med lätta frågor för att möjliggöra att
respondenterna ska finna sig till rätta och slappna av (Denscombe, 2018). Vår första
fråga handlade direkt om det aktiva momentet som eleverna just deltagit i, vilket vi
tror underlättade för eleverna att berätta om sina upplevelser. Patel och Davidson
(2009) nämner att innebörden av forskarens identitet för respondenterna kan påverka
svaren även om forskarens identitet i sig själv inte gör det. Vi kom in som obekanta
till eleverna, vilket kan ha en positiv effekt på ärligheten i deras svar. Trots det kan vi
inte dra några slutsatser om hur eleverna upplever vår identitet som forskare. Eftersom
vi är gymnastiklärarstuderanden kan det finnas orsak för eleverna att svara på ett visst
sätt angående fysisk aktivitet. Vår sista intervjufråga var om eleverna har något att
tillägga. Denscombe (2018) skriver att forskaren ska försäkra sig om att de tänkta
diskussionsområdena har behandlats och ge möjlighet åt intervjupersonerna att
tillägga eventuella saker som inte tagits upp. Slutligen ska intervjuaren uttrycka sitt
tack till respondenterna. Efter intervjun tackade vi eleverna för deras deltagande.
Intervjuerna varade mellan fyra och sju minuter.

34

5.6 Databearbetning och analys
Efter intervjusituationerna transkriberade vi enskilt de intervjuer vi ansvarat för.
Genom att transkribera intervjuerna fick vi ett material som var lätt jobba vidare med.
Enligt Denscombe (2018) är materialet lättare att jobba med i textform. Han påpekar
att arbetet med transkriberingen kan vara påfrestande, men möjliggör att forskaren får
närkontakt med data. Kvale och Brinkmann (2009) betonar att materialets natur, syftet
med undersökningen och tillgången på tid och pengar avgör hur mycket av
intervjuerna som ska transkriberas. Eftersom alla delar av våra intervjuer var
väsentliga för vår undersökning valde vi att transkribera allt ordagrant. Genom att
transkribera hela materialet undvek vi att gå miste om viktiga data.
Vi har utgått från Braun och Clarke (2012) tematiska analys när vi har analyserat vårt
intervjudata. Tematisk analys är en metod för att systematiskt identifiera, organisera
och erbjuda inblick i olika teman som kan hittas i det material som analyseras.
Tematisk analys, utgående från Braun och Clarke (2012), är en metod som behandlar
data i sex olika steg. I första steget ska forskaren bli bekant med data. Detta gjorde vi
genom att enskilt läsa alla våra transkriberade intervjuer. Medan vi läste antecknade
vi sådant som upprepades i de olika intervjuerna. Dessa anteckningar jämförde vi
sedan med varandra. I våra jämförelser av anteckningarna kunde vi redan i detta skede
se några utmärkande teman som framkom ofta. Detta hjälpte oss i analysprocessen
framöver. Steg två går ut på en systematisk analys av data genom att hitta koder. I steg
tre börjar koderna formas till teman. I vår analysprocess har vi jobbat parallellt med
dessa steg. Vi började med att hitta olika koder i vårt material. Tillsammans med vår
handledare gick vi igenom koderna och tittade på vilka teman som eventuellt kunde
framkomma. Braun och Clarke (2012) menar att ett tema fångar något viktigt angående
data i relation till forskningsfrågorna. Vi återgick till kodningen och gjorde noggrann
färgkodning av det transkriberade materialet. Efter färgkodningen gick vi till steg fyra
där teman i utvecklingsskedet ställs i relation till kodade data och hela materialet.
Genom att organisera koderna kunde vi se om de teman som vi tidigare hittat hade
tillräckligt stort innehåll för att fungera som teman. Steg fem handlar om att namnge
de teman som framkommit. Redan i steg ett kunde vi känna av vad som kunde fungera
potentiella som teman, men nu i steg fem kunde vi namnge och definiera våra teman
noggrant. Vi hittade två övergripande teman, struktur och upplevelser. Underteman
för struktur var mängd och tidpunkt samt organisering och innehåll. Underteman för
35

upplevelser var emotioner, inlärning och koncentration. Steg sex handlar om att
producera text till resultatredovisningen. Utgående från våra koder och teman skrev vi
tillsammans en resultatredovisning som svarade på vår andra forskningsfråga om
elevers upplevelse av fysisk aktivitet integrerad i klassrumsundervisningen.
Olsson och Sörensen (2011) betonar att en analys inte görs för att få någon ny kunskap
utan för att få ny förståelse utgående från den nya helheten som analysen ger. Vi
skapade ny förståelse genom att återberätta lektionens struktur i en flytande text
utgående från våra observationsanteckningar. Vi återberättade de lektioner som vi
själva observerat. Vi båda bekantade oss med varandras observationsanteckningar och
återberättelser. Dessa återberättelser svarade på vår första forskningsfråga, på vilket
sätt ämneslärare integrerar fysisk aktivitet i klassrumsundervisningen. Enligt Simpson
och Tuson (2003) är syftet med analys av observationsdata att göra en klar och tydlig
beskrivning av innehållet. Utifrån våra observationsanteckningar kunde vi även göra
en tydlig beskrivning av våra tolkningar av elevernas deltagande i undervisningen.
Dessa beskrivningar fungerade som komplement till resultatredovisningen av
forskningsfråga två. Tolkning är en av de fem sätt att analysera data på. Till tolkningen
hör att sätta datamaterialet i en kontext och då behövs någon typ av referensram (Fejes
& Thornberg, 2015). Våra tidigare identifierade teman fungerade som referensram när
vi analyserade vårt observationsmaterial. Vi gick igenom vårt material och
strukturerade om det utgående från våra teman. Våra tolkningar som gjorts genom
analys av observation satte vi in i resultatet för forskningsfråga två. På så sätt fick vi
ett nyanserat resultat utgående från två synvinklar.

5.7 Tillförlitlighet, trovärdighet och etiska aspekter
En forskning av hög kvalitet kräver att tillförlitligheten och trovärdigheten är god
(Lankshear & Knobel, 2004). Vid insamlingen av data, i analysprocessen och vid
publiceringen är det också viktigt att forskningen är etisk (Denscombe, 2018).
Med tillförlitlighet menas att undersökningen ska ge samma resultat och slutsatser
oberoende vem som genomför den (Denscombe, 2018). Resultatet ska inte ändras på
grund av tillfälligheter. Alltså ska resultatet vara det samma varje gång
undersökningen genomförs. (Ruane, 2006; Trost, 2010) En tillförlitlig kvalitativ
undersökning ska göra det möjligt för andra forskare att se och bedöma
36

undersökningens procedurer och beslut (Denscombe, 2018). För att öka
tillförlitligheten i vår undersökning har vi tydligt beskrivit undersökningens metoder
och genomförande. Vi har använt oss av en intervjuguide och ett observationsschema
för att stärka tillförlitligheten. På så sätt har alla respondenter svarat på samma frågor
och under observationerna har vi fokuserat på samma saker. Dessutom spelade vi in
intervjuerna och transkriberade dem för att i efterhand kunna kontrollera att vi
uppfattat respondenterna rätt.
En trovärdig undersökning har data som är träffsäkert och exakt (Denscombe, 2018).
Forskaren ska kunna påvisa att data och analyser är sanna. Trovärdigheten kan stärkas
om forskaren bevisar att data är insamlat på ett seriöst och relevant sätt för syftet och
forskningsfrågorna. (Trost, 2010) Vi anser att vårt syfte och våra forskningsfrågor gör
att de lämpligaste datainsamlingsmetoderna för vår kvalitativa undersökning är
intervju och observation.
Trovärdigheten kan också höjas genom att forskaren rapporterar på vilket sätt frågorna
ställts under intervjun (Trost, 2010). För att läsaren ska kunna avgöra hur trovärdigt
vårt intervju- och observationsmaterial är har vi bifogat vår intervjuguide och vårt
observationsschema (se bilaga 1 och 2). Lankshear och Knobel (2004) betonar att
trovärdigheten kan stärkas om en utomstående forskare granskar forskningsmaterialet.
Vi har ett nära samarbete med vår handledare och fått kontinuerlig respons på vårt
arbete. Vi har också haft ett nära samarbete där vi gett respons åt varandra på de delar
som vi skrivit enskilt.
I vår resultatdel har vi regelbundet lyft fram citat av eleverna för att läsaren ska kunna
bedöma om vi gjort en väsentlig tolkning av materialet. Genom att använda citat kan
resultatredovisningens tillförlitlighet och trovärdighet stärkas (Denscombe, 2018;
Holme & Solvang, 1997). Vi har ändrat på respondenternas exakta uttalanden till ett
språk som liknar skriftspråket för att underlätta för läsaren och stärka respondenternas
konfidentialitet.
Det är viktigt att noggrant tänka igenom de etiska aspekterna i genomförandet av en
undersökning. Till de etiska aspekterna hör informerat samtycke, konfidentialitet,
intervjupersonernas rätt till sin integritet och forskarens ansvar över att respondenterna
inte skadas. Det är alla människors rättighet att själv bestämma om de vill delta i ett
forskningsprojekt. Personerna bör ge sitt samtycke för att forskaren ska få samla in
37

och använda material. (Denscombe, 2018; Holme & Solvang, 1997; Ruane, 2006;
Trost, 2010) Eftersom våra respondenter är minderåriga behövdes informerat
samtycke av vårdnadshavarna. De elever som deltog i undersökningen hade skriftligt
samtycke av vårdnadshavarna och gav även sitt eget samtycke. Med konfidentialitet
menas att deltagarna inte ska kunna identifieras i avhandlingen (Kvale & Brinkmann,
2014). Vi har inte använt respondenternas namn i avhandlingen. Dessutom har vi
undvikit att ta med detaljer som kan avslöja deras identiteter.
Som forskare är det viktigt att skydda respondenternas identiteter, både vid den första
kontakten, vid intervjutillfället och vid hanteringen av materialet (Trost, 2010)
Ämneslärarstuderanden har skriftligen godkänt att medverka i Learning by Moving,
vilket vår undersökning är en del av. Vi informerade också alla ämneslärarstuderande
om

vår

undersökning

innan

observationerna.

Första

kontakten

med

intervjurespondenterna var vid intervjutillfället. Då informerade vi dem om
undersökningens syfte och respondenterna gav sitt samtycke att delta i intervjun. Vi
meddelade samtliga deltagare i undersökningen att de kommer att vara konfidentiella.
För att skydda deltagarna är det endast vi och vår handledare som har haft tillgång till
och läst det insamlade materialet. När avhandlingen är klar förstörs materialet.
Vi har varit öppna med vem vi är, vad vi undersöker och vilket syftet med
undersökningen är. Dessutom har vi informerat intervjurespondenterna om att
intervjuerna spelas in och att materialet används som data i vår avhandling. Enligt
Denscombe (2018) kan forskaren se till att deltagarna inte skadas genom att vara öppen
och tydlig med undersökningen. Han menar också att falska framställningar ska
undvikas. Vi har strävat efter att undvika falska framställningar genom att
kontinuerligt ha kontakt med vår handledare och bedriva ett nära ett samarbete med
varandra. Vi har strävat efter att vara så sanningsenliga som möjligt.

38

6 Resultatredovisning
Nedan redovisas undersökningens resultat. Först redogör vi för lärarnas sätt att
integrera fysisk aktivitet i klassrumsundervisningen. Därefter beskrivs elevernas
upplevelser av fysisk aktivitet i klassrumsundervisningen. Först angående struktur och
sedan upplevelser.

6.1 Lärarnas sätt att integrera fysisk aktivitet i
klassrumsundervisningen
Vi har observerat lektioner i fem olika ämnen. I alla lektioner hade
ämneslärarstuderande integrerat fysisk aktivitet i klassrumsundervisningen. Under en
lektion hade läraren integrerat pausgymnastik medan de övriga lärarna hade integrerat
fysisk aktivitet i stoffet. Under de flesta lektioner varierade längden på den fysiska
aktiviteten från 4–15 minuter. Däremot integrerades fysisk aktivitet kontinuerligt i en
lektion. Under en annan lektion var den fysiskt aktiva tiden individuell för eleverna.
Lärarna hade integrerat ett till fyra fysiskt aktiva moment i lektionerna. En lärare valde
att hålla en lektion som helt och hållet präglades av fysisk aktivitet. Då fick eleverna
vara aktiva genom att använda hela kroppen genom att göra olika rörelseserier som de
själva planerade. Det vanligaste var att lärarna integrerade fysisk aktivitet där eleverna
jobbade i grupper, men det förekom även i individuella uppgifter och pararbete. Endast
i två lektioner användes tekniska hjälpmedel på ett eller annat sätt, under den ena
lektionen fick eleverna se på en video med övningar för pausgymnastik och under den
andra lektionen använde eleverna sina telefoner för att mäta olika decibelnivåer.
Intensiteten i de aktiva momenten varierade. Under alla moment avbröts stillasittande,
men under några moment var eleverna mer fysiskt aktiva genom att de sprang eller
gjorde krävande rörelseserier. Exempel på fartfyllda aktiviteter är när eleverna sprang
i trappor eller tävlade i stafett. Klassrummens storlek påverkade vilken intensitet de
fysiskt aktiva momenten kunde ha. Några var rymliga och möjliggjorde att eleverna
kunde röra sig fritt, medan andra var trånga och krävde att läraren planerade mera för
att lyckas integrera fysisk aktivitet.

39

Tabell 1. De fysiskt aktiva lektionerna
Ämne
Årskurs
Tid
1

Engelska

Gymnasiet

2
3

Engelska
Engelska

Gymnasiet
Åk 9

4

Fysik

Åk 8

5

Samhällslära Åk 9

6

Historia

Gymnasiet

7

Modersmål

Åk 9

Längd på
fysiskt aktiva
moment
15 min

Första
lektionen
Efter lunch 4 min
Före lunch 10 min
Sista
lektionen
Första
lektionen
Sista
lektionen
Före lunch

15 min
13 min
Individuell för
eleverna
En aktiv lektion

Typ av aktivitet
Integrerat i
stoffet
Pausgymnastik
Integrerat i
stoffet
Integrerat i
stoffet
Integrerat i
stoffet
Integrerat i
stoffet
Integrerat i
stoffet

Lektion 1
Under en engelskalektion i gymnasiet integrerades två aktiva moment i
klassrumsundervisningen. Lektionen var den första för dagen, från klockan 8.15 till
9.30. Sammanlagt hölls fyra moment under lektionen. Lektionen började med ett aktivt
moment där läraren läste upp olika uppfinningar och eleverna skulle värdera hur viktig
uppfinningen var för dem. Det gjorde de genom att sätta sig om de tyckte uppfinningen
var meningslös, stå upp om den var neutral och ställa sig upp med händerna i luften
om de ansåg att uppfinningen var väldigt nödvändig. Eleverna var också tvungna att
motivera sin val. Detta moment räckte ungefär fem minuter.
Som följande moment skulle eleverna skriva om en uppfinning. Under detta moment
satt eleverna vid sina bord och jobbade självständigt. När de var klara tejpade de upp
sin text på väggen. Eleverna blev klara i olika takt vilket resulterade i att det blev lite
stökigt i klassen innan följande moment började. Detta moment tog 25 minuter. Det
tredje momentet var ett aktivt moment där eleverna avbröt stillasittandet. Det gick ut
på att eleverna gick runt i rummet och läste varandras texter. De skulle samtidig fylla
i ett papper hur viktiga eller meningslösa uppgifterna är enligt dem, momentet räckte
tio minuter. Slutligen diskuterade hela klassen de olika uppfinningarna.
Klassrummet var ganska litet, smalt och djupt, vilket gjorde att de som satt längst bak
satt långt från tavlan. Klassrummet hade klassisk bordsplacering med pulpeter i korta
rader vända mot tavlan. Rummet och möbleringen möjliggjorde inga fartfyllda
40

aktiviteter, men de uppgifter de hade under lektionen fungerade bra i rummet. I det
första momentet var inte läraren aktiv utan läste upp de olika påståendena för eleverna.
I det andra aktiva momentet gick läraren runt tillsammans med eleverna och läste
texterna.

Lektion 2
Under en engelskalektion i gymnasiet hölls ett aktivt moment i början av lektionen.
Lektionen var 45 minuter lång, från klockan 12.15 till 13.00. Fjorton elever deltog i
lektionen. Det aktiva momentet gick ut på att läraren satte fram en video av en person
som visade olika rörelser. Eleverna skulle göra samma sak som i videon. Videon
bestod av tre olika hjärngymnastik-övningar. I övningarna skulle eleverna jobba med
händerna och fokusera på andningen. De greppade bland annat händerna på olika sätt.
Övningen tog cirka fyra minuter. Resten av lektionen skulle eleverna gruppvis ha
arbetsintervjuer framme i klassen, medan resten av eleverna tittade på. Efter det tredje
intervjutillfället började de elever som lyssnade tappa fokus och koncentrationen.
Sammanlagt var det fyra intervjutillfällen. Lektionen hölls i ett trångt och smalt
klassrum som inte lämpar sig för fartfyllda aktiviteter.

Lektion 3
I en årskurs 9 hade eleverna en 55 minuter lång lektion i engelska. Läraren höll ett
inslag av fysisk aktivitet integrerat i klassrumsundervisningen efter att 45 minuter av
lektionen hade gått. Aktiviteten var uppbyggd som stafett där eleverna blev indelade i
tre lag. På tavlan framme i klassrummet fanns det tre identiska staplar med ord skrivna
på svenska. Varje lag hade sedan som uppgift att låta en elev åt gången springa fram,
välja ett ord från sin stapel att översätta till engelska och springa tillbaka och ge över
pennan till nästa elev i kön som i sin tur sprang fram och översatte nästa ord. Stafetten
var slut då alla lag översatt sin stapel med ord och det snabbaste laget var vinnare.
Läraren var inte själv aktiv under aktiviteten, hen stod framme vid tavlan och gav
feedback om översättningarna som eleverna skrev samtidigt som hen hejade på lagen.
Då läraren berättade att de skulle ha en aktiv metod hördes suckar i klassrummet och
det blev stökigt innan lagen hade delats upp och hittat sin plats. Själva stafetten tog
41

fyra minuter av lektionstiden men hela aktivitetstiden var 10 minuter. Efter att eleverna
hade satt sig ner igen skulle de läsa en text och sedan diskutera den i grupper på fyra.
Klassrummet var bra storlek för en sådan här aktivitet eftersom alla inte skulle springa
samtidigt.

Lektion 4
En klass i årskurs 8 hade en fysiklektion där läraren hade planerat fysisk aktivitet
integrerat i stoffet. Lektionen hölls på eftermiddagen och varade i 55 minuter. Eleverna
hade som uppgift att ladda ner en applikation till sina telefoner och sedan i par gå runt
i skolan och runt skolan utomhus för att mäta decibelnivåer. De skulle sedan
sammanställa en tabell på vad de mätt för ljud och vilken decibelnivå dessa ljud
uppvisade. Inslaget var lugnt och hade som funktion att avbryta stillasittande. Alla
elever deltog i aktiviteten. Läraren gick själv också runt och såg hur eleverna gjorde
och vart de gick. I 15 minuter fick eleverna vara utanför klassen och mäta ljuden.

Lektion 5
En årskurs 9 hade samhällslära under första lektionen för dagen, från klockan 8.35 till
9.35. Under lektionen var 21 elever närvarande. Hela lektionen var uppbyggd så att
eleverna skulle efterlikna ett ministerråd. Eleverna blev indelade i grupper, vilka
representerade olika länder. Läraren representerade ett land, ordförandelandet. Till att
börja med hämtade eleverna papper från ett bord framme i klassen. De läste det och
diskuterade i sin egen grupp. Därefter samlades alla “länder” till ministerrådet.
“Länderna” framförde sin position genom ett kort uttalande, vartefter det följde en
omröstning. I ministerrådet satt alla elever. Läraren berättade att det var vanligt med
kaffepauser i ministerrådet. Eleverna fick därför ta “kaffepauser”, vilket gick ut på att
de fick gå runt och diskutera med och övertala de övriga “länderna”. Under hela
lektionen, uttalande “länderna” sig i ministerrådet och hade omröstningar.
Sammanlagt hade de tre “kaffepauser” på sex, två och fem minuter. Läraren hade
organiserat pulpeterna i en hästsko så att det skulle påminna om ett riktigt ministerråd.
Det var ganska trångt i rummet.

42

Lektion 6
En lektion i historia för gymnasieelever hölls under en eftermiddag från klockan 14.4516.00. I lektionen deltog sju elever. Innehållet under lektionen var Japans historia.
Lektionen började med att läraren hade en presentation och att eleverna fick se delar
av en dokumentär. Under denna tid satt de vid sina bord. Efter en halv timme
förflyttade alla sig till en stor sal i en annan byggnad. De gick i flera korridorer och
trappor för att ta sig dit.
Resten av lektionen gick ut på att eleverna skulle efterlikna en domstol. Halva gruppen
var åklagare och resten försvarare. Till att börja med skulle grupperna diskutera och
hitta på argument. Några av eleverna stod och andra satt under detta moment. Varje
gång de kom på ett argument skulle de springa ner för trapporna, flera våningar och
upp igen. En grupp sprang en gång och den andra gruppen tre gånger. De 20 sista
minuterna av lektionen ställde eleverna sig i rader mot varandra och skulle
argumentera varför den historiska personen skulle dömas till ett straff eller inte. Under
denna tid stod alla elever. Läraren sprang inte ner för trapporna men han stod under
hela lektionen. Hen förflyttade sig också från klassrummet till salen.

Lektion 7
Under en modersmålslektion i årskurs 9 integrerades fysisk aktivitet genom dans och
rörelsemönster. Lektionen hölls på morgonen och varade 55 minuter. Läraren startade
lektionen genom att kolla närvaron och dela ut elevernas texter från föregående
lektion. Läraren hade placerat ut alla texter på golvet framme i klassrummet så alla
elever fick stiga upp och leta efter sin egen text.
Som följande moment gav läraren instruktioner om dagens uppgift, alla elever hjälptes
åt att flytta borden längst bak i klassrummet. Eleverna samlades stående i en ring och
läraren delade in eleverna i sex grupper med hjälp av en applikation. Eleverna fick
som uppgift att tolka ett citat från en text genom att göra en serie statyer med sina
kroppar. I ungefär tjugo minuter övade eleverna sin egen serie. När 10 minuter av
momentet hade gått satte läraren på musik som stöd till rörelserna. Det bidrog till att
eleverna blev ännu aktivare och bytte statyer i takt till musiken. Grupperna fick tid för
genrep innan det var dags för föreställning. Föreställningen gick till så att tre grupper
hade föreställning samtidigt och de fick varsin grupp som publik. Publiken satt på
43

golvet i mitten av rummet. Alla grupper visade sin föreställning en gång, fick respons
av sin publik och visade sin föreställning igen och förbättrade den utgående från
responsen. Läraren var inte själv fysiskt aktiv i uppgiften, men hen gick runt och
lyssnade, iakttog, gav tips och ställde frågor. De sista två minuterna samlades eleverna
stående i ring och läraren diskuterade uppgiften med eleverna.

6.2 Elevernas upplevelser av fysisk aktivitet integrerad i
klassrumsundervisningen
Utgående från elevernas upplevelser av fysisk aktivitet i klassrumsundervisningen
hittade vi två huvudteman; struktur och upplevelser. I temat struktur framkom
elevernas syn på mängd och tidpunkt för fysisk aktivitet och deras syn på organisering
och innehåll. I temat upplevelser behandlas elevernas uppfattning av sina emotioner,
sin

inlärning

och

koncentration

i

samband

med

fysisk

aktivitet

i

klassrumsundervisningen.
För att elevernas citat ska framhävas tydligt används kursiverad stil. För att underlätta
för läsaren och stärka respondenternas konfidentialitet har elevernas exakta uttalanden
ändrats till ett språk som liknar skriftspråket. För att värna om deras identitet har vi
även valt att inte använda elevernas namn. Efter varje citat framkommer det om eleven
är en pojke eller flicka, vilket ämne eleven deltagit i och om de går i högstadiet eller
gymnasiet. Vi har använt förkortningar för att underlätta för läsaren. För högstadiet
används förkortningen H och för gymnasiet används förkortningen G. För att läsaren
ska kunna skilja på engelskalektionerna i gymnasiet har vi betecknat dem med som G1
och G2 (se tabell 1).

I resultatredovisningen har vi också egna citat från

observationerna. Efter våra citat har vi skrivit Melinda eller Sandra beroende av vem
som skrivit citatet. Vi har också en siffra som symboliserar under vilken lektion citatet
är taget från (se tabell 1).

44

Tabell 2. Elevers upplevelser av fysisk aktivitet i klassrumsundervisningen
Struktur

Mängd och tidpunkt

Organisering och
innehåll

Upplevelser

Emotioner

Inlärning

Koncentration

Ovanligt med integrering av fysisk aktivitet
Eleverna önskar mera integrering av fysisk aktivitet
Sällan i högstadiet jämfört med lågstadiet
Oftare med studerande
Sällan med ordinarie lärare
Beror på lektionens längd
Under morgonen
Under sista lektionen
Efter lunchen
Oftast stillasittande
De fysiskt aktiva övningarna var lätta att utföra
De fysiskt aktiva övningarna var inte ansträngande
Få elever vill ha pausgymnastik
Elever önskar rörelseintegration
Några elever vill helst bara avbryta stillasittande
Roligt
Uppiggande
Uppfriskande
Avslappnande
Bra känsla i kroppen
Normal känsla i kroppen
Övriga elevers upplevelse
Bra för inlärningen
Förbättrad under fysisk aktivitet
Förbättrad efter fysisk aktivitet
Lika bra vid stillasittande och fysisk aktivitet
Bättre vid stillasittande
Förbättrad
Lika bra före och efter fysisk aktivitet
Försämrad

6.2.1 Struktur
Elevernas upplevelser av mängden och den optimala tidpunkten för fysisk
aktivitet i klassrumsundervisningen
Många av eleverna poängterade att det är utöver det vanliga att de har fysisk aktivitet
i klassrumsundervisningen. Några av dem sade att de hade mera fysisk aktivitet
integrerat i klassrumsundervisningen i lågstadiet än i högstadiet. I lågstadiet hade vi
ganska ofta, men inte i högstadiet (flicka, engelska, H). Två elever funderade kring
den fysiska aktivitetens betydelse för högstadieelever. De tror inte att det är lika viktigt
att äldre elever rör på sig. En flicka poängterade: …Det var ju säkert mycket bättre,
eller som viktigare för oss i lågstadiet då vi var mera så här, hade mera energi och
var mer rastlös (flicka, modersmål, H). En pojke (engelska, G1) från en annan klass
sade: Jag tycker inte det gör så stor skillnad, just i den här åldern.

45

En elev sade att de sällan har fysisk aktivitet i klassrumsundervisningen med sina
ordinarie lärare. Däremot uttryckte eleven att lärarstuderande oftare integrerar fysisk
aktivitet i klassrumsundervisningen: Med våra ordinarie lärare har vi väldigt sällan
fysiska lektioner men med studerande har vi oftare (pojke, engelska, H). Enligt
eleverna beror det även på ämnet och lektionens längd om fysisk aktivitet integreras i
klassrumsundervisningen eller inte.
De här långa blocken har vi ofta nog pauser på men de här korta [...] blocken brukar
vi inte ha… De här långa blocken så vi, jag har i alla fall haft så där att man ställer
sig upp och gör några såna där lätta övningar bara så man får igång blodcirkulationen.
(pojke, engelska, G2)

Eleverna i undersökningen vill ha mera fysisk aktivitet i klassrumsundervisningen. Jag
skulle nog vilja ha mera för man sitter ganska länge och det är ju lite tråkigt att bara
sitta. (flicka, engelska, H). En pojke (engelska, G2) ville ha mera fysisk aktivitet
eftersom han tror att det är bra för eleverna. Jag tror på riktigt att det är bra, på riktigt
alltså! En annan pojke (engelska, G2) ansåg att de har för lite fysisk aktivitet i
klassrumsundervisningen: jag tycker vi har för lite fysisk aktivitet på timmarna nog, ja
kommer inte ens ihåg att vi skulle ha haft något på…
Våra observationer visade att ämneslärarna integrerat fysisk aktivitet i alla lektioner.
Under lektion sju fick eleverna vara mycket aktiva eftersom fysisk aktivitet
genomsyrade hela lektionen då de jobbade med att göra rörelsesekvenser utgående
från citat. Det fanns endast korta sekvenser med stillasittande under lektionen. Under
uppvisningen sitter de och ser varandras föreställningar (Melinda, 7).
Enligt eleverna är det viktigaste med inslagen att de får ett avbrott från stillasittande.
Det skulle ta kanske två minuter, att vi har nu inte så bråttom att komma igenom någon
kurs att vi inte hinner ta liksom, två minuter, per lektion åt det (flicka, engelska, G2).
En pojke (engelska, G2) poängterade att några minuter fysisk aktivitet inte medför
något negativt:
…jag tycker att ibland brukar de vara som, inte menar jag att vi skulle ha som någon
superlång, men ibland är det som lite sådär som att jaa, vi stiger upp, fem sekunder,
sätt er ner igen. Ja tror inte att vi förlorar någonting på att ha någon minut så här
jaa…

Under observationen av lektion ett såg vi att det fysiskt aktiva momentet handlade
mera om att avbryta stillasittande än att få upp pulsen. Eleverna stiger upp och tejpar
46

fast sina texter på väggen. Sedan går de runt och läser varandras texter (Melinda, 1).
Ett annat exempel är från lektion fem där eleverna hade “kaffepauser” och gick runt i
klassen för att diskutera med andra elever.
Trots att många elever hade en positiv syn på integrerad fysisk aktivitet, så var några
elever skeptiska till integrering av fysisk aktivitet i klassrumsundervisningen. En pojke
(engelska, G1) säger: Jag har inte riktigt någon åsikt om det inte. En annan pojke
(engelska, G1) fortsätter: Inte jag heller, inte vet jag om jag skulle nu vilja [...] Man
gör ju ändå på rasten någonting, man går ju då och typ… gör vad man vill.
Detta kunde ses under lektion sex då vi observerade att eleverna frågade av läraren
varför de skulle springa i trapporna. Först ifrågasatte de varför de skulle springa. När
de väl gjorde det var det skratt och leenden (Melinda, 6).
De flesta elever nämnde att morgonen är den optimala tidpunkten för fysisk aktivitet i
klassrumsundervisningen. Enligt flera av dem behövs det för att eleverna ska piggna
till.
Nå, att kanske just på de här morgonlektionerna, borde man kanske ha ändå, en paus
mitt i lektionen var man gör någon fysisk aktivitet att… man blir mera aktiv i klassen
då som… väcker upp sig själv lite (pojke, engelska, G1).

Att ha fysisk aktivitet under sista lektionen är också en bra tidpunkt enligt flera av
eleverna. Jå, speciellt som då det är sista lektionen. Den är till fyra, så man börjar nog
vara ganska trött (flicka, historia, G). En elev nämnde också att det kan vara lämpligt
att ha fysisk aktivitet efter lunchen.

Organisering av och innehåll för fysisk aktivitet i undervisningen enligt eleverna
Många elever nämnde att de oftast sitter stilla under lektionerna. Ändå nämnde några
elever olika exempel på när de har haft fysisk aktivitet i klassrumsundervisningen. En
flicka (historia, G) sade:
Jag vet just att på psykologi ibland så kan vi ha så att vi stiger upp en minut och så går
vi runt lite. Och redan då så hjälper det, fastän vi inte har specifikt någon jumppa grej,
men vi bara stiger upp. Det att man stiger upp och sträcker på sig. Får ny energi.

47

En annan flicka (engelska, G2) hade också ett exempel på när de avbrutit
stillasittandet:
...och vi hade på modersmål [...] att vi hade läst en novell och sedan så for vi ut och
diskuterade den och roterade i grupper. Vi stod ute, vilket var jättebra. Fastän vi
majoriteten av tiden stod stilla, men vi fick frisk luft och så här, lite röra på oss och så.

I intervjun efter att eleverna i undersökningen hade deltagit i en lektion med fysiskt
aktiva moment påpekade de att övningarna hade varit lätta att utföra. Att
instruktionerna var tydliga ansågs underlätta utförandet för eleverna. En flicka
(samhällslära, H) sade: och det var bra instruktioner så man visste ändå bra vad man
skulle göra.
Övningarna under de fysiskt aktiva momenten var inte ansträngande enligt eleverna.
Att förflytta sig i skolan, springa i trappor och stå under diskussioner är exempel på
övningar som inte ansågs vara mycket ansträngande.
Alltså inte är de ju jättefysiskt tunga. Att det är klart att skulle vi ha varit tvungna att
springa upp och ner för trappan jätte, jätte många gånger så då skulle det ha blivit
tungt, men inte är det ju så. (flicka, historia, G)

Eleverna vill inte ha för fysiskt ansträngande eller invecklade övningar: Och inte heller
för ansträngande uppgifter. Som att man måste springa eller som röra på sig jätte,
jättemycket. Sånt som man får göra i lugn takt (flicka, modersmål, H).
Observationerna visade att de flesta lektionerna hade lugna inslag av fysisk aktivitet.
(1, 2, 5, 7) Inslaget fokuserade på andningen och eleverna stod bakom stolen (Melinda,
2). Under två av lektionerna var det delvis lugna aktiviteter och delvis aktiviteter med
mycket fart. (3, 6) Delvis lugnt för de som inte är framme vid tavlan (Sandra, 3).
Eleverna

har

olika

önskemål

kring

hur

den

fysiska

aktiviteten

i

klassrumsundervisningen ska se ut. All variation i undervisningen är alltid välkommen
(pojke, engelska, H). En flicka påpekade att hon inte ville ha pausgymnastik. Hon och
några andra elever önskade att fysisk aktivitet skulle vara integrerad i undervisningen.
Man kan binda in det i lärandet också. Att det inte behöver vara att, nu tar vi stopp i
va vi lär oss å tänker på nå annat. Utan vi kan liksom linda in det i både... liksom att vi
får rörelse och går igenom det vad vi går igenom på lektionen, på samma gång. (flicka,
engelska, gy2)

48

Enligt observationerna av lektionerna integrerades fysisk aktivitet i stoffet under alla
lektioner utom en. (1, 3, 4, 5, 6, 7) Den enda lektionen där fysisk aktivitet inte
integrerades i stoffet var lektion två. Där eleverna skulle göra uppgifter utgående från
en video. Eleverna stod bakom sin pulpet och gjorde övningar med händerna samtidigt
som de fokuserade på andningen. Videon bestod av tre olika hjärngymnastik-övningar
med händerna (Melinda, 2).
En flicka (modersmål, H) ansåg att pausgymnastik inte ska integreras i
klassrumsundervisningen varje dag. Inte paus... eller pausgympa ibland men inte att
det ska bli som typ på en daglig basis. En annan flicka (historia, G) tyckte att
pausgymnastik är ett roligt inslag i undervisningen: Just något, så här jumppakissa,
att man tar två minuter[...] alla tycker det är smått löjligt, alla blir jätteglada och
börjar skratta. Så det har dubbla effekt.
Andra önskemål på fysisk aktivitet var att eleverna bara vill avbryta stillasittandet
under lektionerna, till exempel genom att byta klassrum eller ställa sig upp och stå. En
flicka (historia, G) sade:
Såna här lätta grejer, som just flytta klassrum och så här, alltså stå på lektionerna, det
skulle jag jättegärna göra mera. [...] Utan bara såhär att, nu stiger vi upp i tio minuter
och så, så står vi och kollar.

Eleverna vill inte ha för fysiskt ansträngande eller invecklade övningar. Och inte heller
för ansträngande uppgifter. Som att man måste springa eller som röra på sig jätte, jättemycket. Sånt
som man får göra i lugn takt (flicka, modersmål, H).

Våra observationer visade att de flesta aktiva moment var lugna och gick ut på att
avbryta stillasittande. Endast under tre av lektionerna fanns det moment som var
fartfyllda eller där eleverna använde hela sin kropp för att utföra uppgifterna. Eleverna
springer fram till tavlan (Sandra, 3). Under två av lektionerna var det delvis lugna
aktiviteter och delvis aktiviteter med mycket fart. (3, 6) Delvis lugnt för de som inte
är framme vid tavlan (Sandra, 3).
Andra önskemål som framkom under intervjuerna var att de fysiskt aktiva övningarna
gärna fick ske i form av grupparbete och att övningarna skulle involvera hela kroppen.
Dessutom framkom det att några av eleverna gärna har de fysiskt aktiva momenten
utomhus. Om det är bra väder, så alltså gärna utomhus (flicka, modersmål, H).

49

Pausgymnastik eller fysisk aktivitet ska helst bli en rutin och eleverna ska inte ha
möjlighet att välja om de deltar eller inte. Och som att det ska inte som vara något
konstigt och det ska inte vara ett val, utan bara som så här att det blir som en, va heter
det, rutin. (flicka, historia, G) Förutom att eleverna önskar att den fysiska aktiviteten
ska bli en rutin och de inte ska få välja om de deltar eller inte, anser eleverna att det är
viktigt att läraren har en bra attityd till fysisk aktivitet. När läraren har en positiv attityd
till fysisk aktivitet påverkar det elevernas attityder positivt.
Att inte läraren ska vara så här att “jaa, hörni, nu ska vi jumppa”, utan vara så här att
nu tar vi paus och nu gör vi det här [...] för om inte man lägger det som en sån där
löjlig sak så då är färre som har en jobbig attityd mot det. (Flicka, historia, G)

En flicka (modersmål, H) nämnde att läraren ska vara försiktig med att göra elever
obekväma framför klassen. Eller som sådär att inte framför hela klassen. Så alltså
släng inte elever framför hela klassen för att de gör dom obekväma.
Under observationerna såg vi att alla elever deltog i de fysiskt aktiva momenten. Under
lektion fem möjliggjorde instruktionerna att eleverna satte sig ner, vilket några elever
valde att göra. Efter en minut gick flera elever och satte sig ner (Melinda, 5)

6.2.2 Upplevelser
Emotioner
Många upplevde att fysisk aktivitet gjorde lektionerna roligare. En flicka (fysik, H)
sade: Jag känner att det blir så att man gör något roligt på samma gång som man gör
skoluppgifter. Flera elever nämnde att det är tråkigt att sitta en hel lektion: Jaa, och
sedan så när man sitter sådär, hur många lektioner har vi? Sex lektioner varje dag
typ. Sitter man på samma ställe och stirrar in i tavlan. Så det är ganska tråkigt. (Flicka,
samhällslära, H)
Under de flesta lektionerna verkade eleverna ha roligt under de fysiskt aktiva
momenten (3, 4, 6, 7) Glada miner, eleverna skrattar och har roligt (Melinda, 7).
Under observationen av lektion fyra såg vi att eleverna verkade ha roligt och reagerade
med jubel då läraren berättade om uppgiften. Även under lektion tre såg vi att eleverna
verkade ha roligt under aktiviteten. De hejade på sitt lag, hjälpte varandra och var
närvarande fastän det inte var deras tur att springa fram till tavlan. Under lektion sex
kom eleverna tillbaka med skratt och leenden efter att de hade sprungit i trapporna.
50

Först ifrågasatte de varför de skulle springa. När de väl gjorde det var det skratt och
leenden (Melinda, 6). Utgående från observationerna av lektion två verkade eleverna
inte ha det roligt, eleverna varken skrattade eller log. Under lektion ett och fem verkade
eleverna var neutralt inställda till de fysiskt aktiva momenten. De verkar vara ganska
neutrala till uppgiften (Melinda, 5).
Förutom att vanliga lektioner är tråkiga upplevde eleverna att de är trötta under
lektioner med mycket stillasittande. Jo, man blir nog trött att sitta 75 minuter i sträck.
Och sådär varje lektion som… (Flicka, historia, G) Många av dem sade att de piggnar
till av fysisk aktivitet. Jag känner mig piggare. Eller som, för jag var jättetrött före,
men nu är jag inte lika trött. Så att, jag vet inte om det då har med det att göra eller
om jag bara råka bli pigg men. (Flicka, modersmål, H)
Några elever upplevde att de fick mera energi och att fysisk aktivitet var uppfriskande.
För mig känns det mest liksom i huvudet, hjärnan, inte kroppen som att “nu känns den
här muskeln bra”, utan som att, att ja hjärnan… Det känns uppfriskande. (Pojke,
engelska, G2) Dessutom kände några elever att de blev avslappnade av fysisk aktivitet.
En flicka (samhällslära, H) sade: nå sådär typ avslappnande på något sätt. Att man
sitter sådär spänd och funderar vad man ska säga. Sen när man stiger upp så kan man
slappna av. En elev upplevde att kroppen kändes som vanligt efter den fysiska
aktiviteten. En pojke (engelska, G2) tog fasta på att det kändes bättre i kroppen. Man
som kanske, man lite som stel i musklerna efter man suttit så länge, så efter, då känns
de lite bättre.
Våra observationer bekräftade det eleverna berättade. Då eleverna kom tillbaka efter
att de varit ute under lektion fyra var de uppspelta och ivriga att berätta vad de mätt
för ljud och vilka decibelnivåer dessa ljud uppvisade. Lite mera liv då de kommer
tillbaka men det är riktat mot uppgiften (Sandra, 4).
Eleverna tror att de andra eleverna har samma positiva upplevelser av fysisk aktivitet
i klassrumsundervisningen som de själva. Men alla elever är inte likadana, det finns
en variation mellan eleverna. En flicka (modersmål, H) sade: Jaa nå både blygare, och
dom som inte orkar. Både och. Men de flesta tror jag nog att tycker om de. En annan
flicka (historia, G) sade: överlag så är det nog ganska bra mottagligt [...] Men sen
finns det alltid de som lägger sig emot lite, coola kids, det finns i alla klasser.

51

Inlärning
Nästan alla elever upplevde att de lär sig bättre när de får röra på sig jämfört med om
de sitter stilla.
Det kanske väcker lite mer intresse om man just håller på att röra på sig, så det är lite
sån här variation så… kanske det just ger lite mera, man tar lite mera initiativ och får
lite mera motivation till att lära sig, istället för att man skulle få göra något
kompendium dagarna i ända. (Pojke, engelska, G)

En pojke sade att han tror att fysisk aktivitet är bra för inlärningen. Jag tror att jag lär
mig bättre fysiskt för jag blir så snabbt trött om jag bara sitter på samma ställe
(engelska, H)
Under lektion sju observerade Melinda eleverna säga att uppgiften var “omväxlande”,
och att “man kunde analysera texterna bättre”. Under lektionen sade flera av eleverna
att de kunde tänka sig att göra en liknande uppgift igen.
En flicka (engelska, H) nämnde att hon jobbar bättre efter att hon har fått röra på sig.
Jag har så att om jag rör på mig och sedan går och sätter mig ner så då får jag mycket
gjort. Så efter att jag har rört på mig så brukar det gå bra en liten stund efteråt, men
sedan behöver jag röra på mig igen och sedan igen osv.

Även om eleverna upplever att de lär sig bättre när de får röra på sig så poängterade
några att de inte kan veta eftersom de inte har erfarenheter av fysisk aktivitet i
klassrumsundervisningen. En flicka (modersmål, H) sade: jag har ingen erfarenhet av
att först ha rört på mig och sedan så sitter jag och gör nånting i skolan för att, vi gör
ju typ inte det.
Ett par elever upplevde att de lär sig lika mycket oberoende om de rör på sig eller
sitter. En elev tyckte att han lär sig bättre när han sitter än när han rör på sig. Jag tänker
mig att om man sitter ner så använder man mera av sin hjärna. Men om man står upp
så använder man hela kroppen och inte sin hjärna. Jag lär mig bättre om jag sitter
ner (pojke, engelska, H).
Flera elever poängterade att det beror på vad de jobbar med om inlärningen främjas
eller inte. Det beror på uppgiften. Hur den är upplagd. Så både fysiskt och att man
sitter kan vara lika inlärningsrikt (pojke, engelska, H). En flicka sade att det beror på
vilket ämne de har om fysisk aktivitet främjar inlärningen. Jå, alltså inte tror jag att
vi kan gå igenom någon matematik-teori när vi ska göra x-hopp på samma x-koordinat
52

och y-koordinat, hehhe, eller något. Men alltså just språk och sådant tycker jag ju
faktiskt... det är nästan lättare (engelska, G2)

Koncentration
De allra flesta eleverna upplevde att fysisk aktivitet i klassrumsundervisningen
förbättrade deras koncentration. Jag tror faktiskt att det hjälper oss att koncentrera,
för när vi sitter så länge, och när vi har många lektioner efter varandra så blir det lätt
att man blir helt slut och inte orkar koncentrera sig (flicka, engelska, G2). Också en
pojke (engelska, G2) poängterade att koncentrationen inte förbättras mycket även om
det är en liten skillnad. Den är ju inte något så där grymt bättre, men att nog, lite nog.
Speciellt i slutet av dagen.
Enligt våra observationer var eleverna koncentrerade under de flesta fysiskt aktiva
moment. (1, 2, 3, 5, 7) Alla ger sina resultat, pratar inte med varandra (Sandra, 4).
Även efter de fysiskt aktiva momenten var eleverna koncentrerade ...de är väldigt
koncentrerade under hela lektionen (Melinda, 1).
Under andra lektionen hade de det fysiskt aktiva inslaget som första moment. I slutet
av lektionen försämrades elevernas fokus och koncentration. Efter tredje
intervjutillfället började eleverna som lyssnade tappa fokus och koncentrationen lite.
Kunde ha lönat sig att sätta in fysisk aktivitet/hjärngymnastik igen (Melinda, 2).
En pojke tyckte att koncentrationen är den samma både före och efter fysisk aktivitet.
Ett par elever sade att det den fysiska aktiviteten kan göra att koncentrationen
försämras. Ibland så blir man som bara mer sådär borta då man rör på sig [...] eller
det beror också på vad man gör. Ifall man gör någonting sådär riktigt snabbt, eller
om man tar någonting sådär lugnt, till exempel (flicka, samhällslära, H).

53

7 Diskussion
I detta kapitel diskuteras först metodens fördelar och nackdelar. Därefter diskuteras
undersökningens resultat i relation till tidigare forskning. Resultatdiskussionen delas
upp enligt forskningsfrågorna. Avslutningsvis behandlas implikationer och förslag till
fortsatt forskning.

7.1 Metoddiskussion
Utgående från syftet och forskningsfrågorna för vår undersökning valde vi en
kvalitativ metod. Vi ville skapa en förståelse för elevers upplevelse av fysisk aktivitet
i klassrumsundervisningen och även få en bild över hur ämneslärare kan integrera
fysisk aktivitet i klassrumsundervisningen. För att få den förståelsen är en kvalitativ
metod mest lämplig (Olsson & Sörensen, 2011; Repstad, 2007; Trost, 2010). Om vi
istället hade gjort en kvantitativ undersökning hade vi istället fått en bredare bild av
forskningsområdet. Eftersom vi inte ville ha generaliserbara resultat, som man får i en
kvantitativ undersökning, var det inte lämpligt att använda den metoden. (Eliasson,
2013)
Våra frågeord i forskningsfrågorna var på vilket sätt och vilka. Enligt Nyberg och
Tidström (2012) är dessa frågeord sådana som används vid en kvalitativ undersökning.
Om vi hade haft frågeorden hur mycket, hur ofta, hur många, vilket samband eller
vilken utsträckning hade det istället varit lämpligt med en kvantitativ undersökning.
Vi har använt oss av metodtriangulering. På så sätt fick vi möjlighet att genom
observation

se

hur

lärarna

gjorde

för

att

integrera

fysisk

aktivitet

i

klassrumsundervisningen och vad eleverna gjorde på lektionerna. Genom intervju fick
vi veta vilka upplevelser eleverna har av fysisk aktivitet i klassrumsundervisningen.
På detta sätt kunde en metod kompletteras med data från den andra metoden, vilket
gjorde att vi fick ett nyanserat resultat från olika perspektiv (Denscombe, 2018).
Eftersom vi valt en kvalitativ metod var det lämpligt att ha observation och intervju
som datainsamlingsmetoder. Dessa metoder är vanliga vid en kvalitativ undersökning
eftersom de ger djup och rik information om relativt få undersökningsenheter (Holme
& Solvang, 1997). Genom att vi gjorde en kvalitativ undersökning med observation
och intervju som datainsamlingsmetoder kom vi nära våra forskningsobjekt (Arne &
54

Svensson, 2011; Olsson & Sörensen, 2011). Om vi istället hade använt en kvantitativ
datainsamlingsmetod hade vi fått ett generaliserbart resultat, medan vi nu har ett
resultat som inte kan mätas (Olsson & Sörensen, 2011). Utgående från vårt syfte var
vi inte i behov av att beräkna kvantitativt data, därför använde vi oss inte av statistiskt
material och siffror. Eftersom vi hade kvalitativt data kunde vi uttrycka vårt resultat
som en händelse och ett yttrande. (Arne & Svensson, 2011)
Vi valde att undersöka ämneslärarstuderande och elever i årskurs 7–9 och gymnasiet.
Eftersom vi hittade få undersökningar om ämneslärare som integrerat fysisk aktivitet
i sin undervisning så var vi intresserade av att undersöka detta närmare. Tillika har
elever i årskurs 7–9 och gymnasiet inte undersökts angående deras upplevelser av
fysisk aktivitet integrerad i klassrumsundervisningen. Det var även naturligt att
undersöka båda dessa grupper i samma kontext eftersom det oftast är ämneslärare som
undervisar i årskurs 7–9 och gymnasiet. Det finns forskning om klasslärare som
integrerat fysisk aktivitet och även om yngre elevers upplevelser av detta. På grund av
mängden tidigare forskning var det därför mera relevant att undersöka blivande
ämneslärare och äldre elever.
I projektet Learning by Moving fick ämneslärarna information om hur de kan integrera
fysisk aktivitet i sin undervisning och stöd i planeringen av de fysiskt aktiva
momenten. Eftersom de hade lite erfarenhet av att hålla fysisk aktivitet i
undervisningen behövdes information och stöd för att de skulle ha möjlighet att lyckas.
Till projektet hörde att de skulle hålla två lektioner med fysisk aktivitet, för att vi skulle
kunna observera deras lektioner så skulle informera oss om tid och plats via Whatsapp.
Detta fungerade inte som det skulle, alla meddelade oss inte om tid och plats. Vilket
gjorde att vi inte hade möjlighet att observera så många lektioner som vi hade planerat.
Vi fick trots allt ett material som var tillräckligt stort för undersökningen.
Vi har observerat sju lektioner i årskurs 7–9 och gymnasiet. I projektet Learning by
Moving fungerade vi som mentorer, angående integrering av fysisk aktivitet i
klassrumsundervisningen, åt ämneslärarstuderande. Vi båda blev tilldelad varsin
grupp ämneslärarstuderande. Under deras praktik var vår uppgift att följa med ett urval
av deras lektioner där de integrerade fysisk aktivitet i sin undervisning. Det passade
därför utmärkt att observera dessa lektioner för vår undersökning. Genom att göra på
detta sätt fick vi en naturlig spridning över olika veckodagar och i olika ämnen
(Denscombe, 2018).
55

Att vi har observation som en datainsamlingsmetod berikar och kompletterar
materialet i vår undersökning (Simpson & Tuson, 2003). Vi ville ta reda hur lärarna
integrerade fysisk aktivitet i klassrumsundervisningen för att få en förståelse för vad
elevernas upplevelser grundade sig på. Denscombe (2018) betonar att genom
observation undersöker forskaren vad människor gör istället för, som i intervju, vad
människor berättar. Innan observationerna utarbetade vi ett observationsschema för att
ha en tydlig struktur i våra observationer. Detta möjliggjorde att vi båda kunde samla
in material som fokuserade på samma saker. Ett annat alternativ hade varit att ha en
ostrukturerad observation men eftersom vi är ovana att observera tror vi att det var
bättre med en tydlig struktur för att undvika att ta fasta på irrelevant information. (Bell,
2010; Denscombe, 2018) Under observationerna kunde vi studera eleverna i deras
naturliga miljö. En risk med att vi som forskare var närvarande är att elevernas
naturliga beteende kan påverkas. (Repstad, 2007) Vi tror ändå att vår närvaro hade en
mindre negativ inverkan på eleverna i detta fall. Om vi till exempel skulle ha tagit dem
bort från deras naturliga miljö i klassrummet för att undersöka deras upplevelser av
fysisk aktivitet i undervisningen tror vi att eleverna hade kunnat påverkas negativt.
Som vi redan nämnde valde vi intervju som datainsamlingsmetod eftersom det gav oss
möjligheten att få en förståelse för elevernas upplevelse av fysisk aktivitet i
klassrumsundervisningen. Utgående från intervjuerna kunde vi utveckla mening från
elevernas erfarenheter och beskriva deras levda värld som den var innan vi undersökte
detta (Kvale & Brinkmann, 2014). En risk med detta är att vi tror oss förstå eleverna
utgående från deras svar även om vi har våra egna förutfattade meningar som
möjligtvis styr vår uppmärksamhet. Vi strävade ändå efter att bortse från våra egna
förutfattade meningar och lyfta fram elevernas subjektiva upplevelser (Denscombe,
2018).
Efter varje lektion vi observerade intervjuade vi två till fyra elever. Vi strävade efter
att få ett så heterogent urval som möjligt genom att välja ut eleverna på tre olika sätt;
systematiskt urval, slumpmässigt urval och utgående från frivilliga elever (Repstad,
2007; Trost, 2010). Genom att använda dessa olika urval tror vi att vi fick en bredd i
elevernas intresse för fysisk aktivitet. Ett annat alternativ hade varit att endast ha
systematiskt urval men eftersom varken vi eller ämneslärarstuderandena kände till
elevernas bakgrund så var det inte ett lika bra alternativ. Att bara ha slumpmässigt
urval hade också fungerat bra för undersökningen men var inte ett alternativ eftersom
56

det i några klasser fanns elever som inte hade tillstånd från vårdnadshavare att delta.
Hade vi endast valt frivilliga elever finns det en risk att endast elever med intresse för
fysisk aktivitet hade deltagit. Eftersom alla elever som intervjuades hade deltagit i
lektioner med fysisk aktivitet hade de relevant och viktig information som behövdes
för undersökningens frågeställningar (Repstad, 2007).
Vi valde att ha gruppintervjuer för att få ett så stort antal deltagare som möjligt i vår
undersökning. Vår forskning täckte på så sätt en större variation av åsikter och
erfarenheter. (Denscombe, 2018) Det fungerade praktiskt bra att intervjua flera elever
efter varje lektion. Dessutom var det effektivt och tidsbesparande. (Reptstad, 2007)
Genom att vi gjorde gruppintervjuer hade eleverna möjlighet att ta del av varandras
upplevelser. Detta ledde till att de antingen höll med och byggde på varandras svar
eller ifrågasatte varandra. (Bell, 2010; Denscombe, 2018; Holme & Solvang, 1997;
Repstad, 2007; Ruane, 2006) Vi tror att det var en fördel att eleverna hade stöd av
varandra även om det också kan leda till att de individuella svaren påverkas av de
andra gruppmedlemmarnas svar, vilket kan leda till att majoritetssynpunkter som
resultat fås (Trost, 2010). Eftersom alla elever i gruppen hade deltagit i samma lektion
var det lämpligt med gruppintervju, på så sätt delade de erfarenheter av temat som
undersöktes (Bell, 2010).
Vi har utfört sju gruppintervjuer, vi anser att det var en lämplig mängd för att få ett
hanterbart material som samtidigt gav tillräckligt stort material. Skulle vi ha gjort
många flera intervjuer finns det en risk att vi skulle ha haft svårt att hantera materialet
(Trost, 2010). Däremot hade färre gruppintervjuer gjort att vi inte skulle ha fått
tillräckligt stort material att jobba med.
Som forskare hade vi möjlighet att styra strukturen i intervjuerna. Vi hade gjort en
intervjuguide för att vi båda skulle ha möjlighet att följa samma struktur. Enligt Holme
och Solvang (1997) styr en kvalitativ intervju undersökningspersonerna minst jämfört
med andra datainsamlingsmetoder. Vår intervju var semistrukturerad eftersom vi ville
följa samma struktur i våra intervjuer, men samtidigt ha möjlighet att vara flexibla och
ställa följdfrågor (Bell, 2010; Denscombe, 2018) På så sätt gav vi också eleverna
möjlighet att utveckla sina svar. Vi tror att denna struktur på intervju var mest lämplig
eftersom vi fick ett material där vi fick svar på vår andra forskningsfråga, samtidigt
som eleverna fick utrymme att fördjupa sina svar och uttrycka sina känslor.
(Denscombe, 2018)
57

Efter observationerna stannade vi med eleverna i klassrummet för att intervjua dem.
Vi valde att vara i klassrummet eftersom det är en trygg plats för eleverna och eftersom
det inte fanns några åhörare där (Trost, 2010). Vi skulle också ha kunnat välja en annan
miljö, men eftersom klassrummet var bekant för eleverna tror vi att det var den
tryggaste platsen för dem. Vi var tydliga med att berätta vem vi är och vad vi
undersökte innan vi påbörjade intervjuerna (Kvale & Brinkmann, 2014; Patel &
Davidson, 2003). Vi bandade in alla intervjuer med våra telefoner. Inspelning av ljud
gav oss ett tillräckligt bra data för vår analys. Om vi istället hade videoinspelat
intervjuerna hade risken att störa eleverna varit större. (Denscombe, 2018)
Vi transkriberade inspelningarna av intervjuerna enskilt, alltså transkriberade vi de
intervjuer som vi själva hade ansvarat för. Vi tror att detta var bra för att undvika
missförstånd eller att missa viktig information. Det möjliggjorde att vi fick närkontakt
med vårt intervjumaterial. Det var viktigt att vi transkriberade materialet eftersom det
var lättare att jobba med i textform (Denscombe, 2018). Det skulle ha varit svårt att få
ett resultat utgående från ljudfilerna. I vår analys valde vi att jobba utgående från Braun
och Clarkes (2012) tematiska analys eftersom vi hade sett att den fungerat bra i många
andra undersökningar. Den tematiska analysen innehåller sex olika steg. De sex stegen
gjorde att vi systematiskt kunde analysera vårt data. Dessa steg gick ibland lite in i
varandra men vi upplevde att det gav oss en ännu starkare kontakt med vårt material.
Genom denna analys hittade vi två övergripande teman med tre underliggande teman
var. Vi kunde också ha använt oss av kategorisering vilket påminner mycket om Braun
och Clarkes tematiska analys men vi tyckte om att den tematiska analysen hade tydliga
steg att följa.
Genom att vi läste varandras observationsanteckningar fick vi en klar och tydlig bild
av vårt observationsmaterial. Utgående från vår genomgång skrev vi återberättelser
om hur lärarna implementerad fysisk aktivitet i klassrumsundervisningen. Vi skrev om
implementeringen i en flytande text för varje enskild lektion. Genom att vi skrev
återberättelser ger vi läsaren en förståelse för händelseförloppet under lektionerna och
en kontext som gör att läsaren lättare kan förstå vad elevernas upplevelser grundar sig
på. För att kunna stärka elevernas upplevelser som framkom i den andra
forskningsfrågan gjorde vi en tolkning av vårt observationsmaterial utgående från de
teman vi redan hittat genom den tematiska analysen av intervjumaterialet (Fejes och
Thornberg, 2015). Denna del av vårt resultat anser vi att är viktigt eftersom det ger en
58

till dimension av elevernas upplevelser där vi som forskare har tolkat vad vi tror att
eleverna upplevde utgående från deras beteende i klassrummet. Exempelvis kunde vi
i vissa fall tolka att eleverna hade roligt under de aktiva momenten eftersom de
skrattade och log.
Vi har säkerställt god tillförlitlighet i vår undersökning genom att utförligt beskriva
undersökningens metoder och genomförande. Därtill har vi diskuterat för och
nackdelar med de val vi gjort angående metoder och tillvägagångssätt. På så sätt kan
andra forskare se och bedöma proceduren i undersökningen (Denscombe, 2018).
Vi har en god trovärdighet i vår undersökning eftersom vi har bifogat vår intervjuguide
och vårt observationsschema och haft ett nära samarbete med vår handledare.
Dessutom har vi varit två stycken som gjort undersökningen och lyft fram citat av
eleverna i vårt resultatkapitel. (Denscombe, 2018; Holme & Solvang, 1997; Lankshear
och Knobel, 2004; Trost, 2010) Om vi hade lämnat bort någon av dessa delar skulle
trovärdigheten i undersökningen ha varit lägre. Eftersom vi var två olika personer som
observerade och intervjuade kunde det medföra vissa risker. Vi använde oss av en
semistrukturerad intervju där forskaren tillåts gå utanför sin intervjuguide. Risken
finns då att vi som forskare har tagit fasta på olika saker under intervjusituationerna.
Vi har minskat på denna risk genom att ha en intervjuguide som vi skapat tillsammans,
vi har diskuterat om intervjusituationerna på förhand och efterhand och så har vi har
tagit del av varandras transkriberade intervjuer. Trovärdigheten hade vidare kunnat
höjas genom att vi båda skulle ha närvarat vid alla observationer och intervjuer.
Däremot kunde det ha varit en mera ansträngd stämning för de intervjuade eleverna
om vi hade varit två intervjuare.
Vi har varit noggranna med de etiska aspekterna i undersökningen. Vi har fått
informerat samtycke både av ämneslärarstuderande och eleverna inför insamlingen av
materialet, vi har säkerställt att alla deltagare är konfidentiella i hela avhandlingen,
intervjupersonerna har haft rätt till sin integritet och eleverna har själva fått bestämma
om de velat delta eller inte. De etiska aspekterna skulle inte ha uppnåtts i samma grad
ifall vi inte skulle ha varit öppna och tydliga genom hela undersökningsprocessen med
alla involverade. Vi har varit öppna med vem vi är, syftet med undersökningen och
användningen av det insamlade materialet. På så sätt har vi undvikit falska
framställningar. (Denscombe, 2018)

59

7.2 Resultatdiskussion
Syftet med vår studie är att undersöka integrering av fysisk aktivitet i
klassrumsundervisningen. Utgående från observationer har vi fått svar på vår första
forskningsfråga. Svar på vår andra forskningsfråga har vi fått utgående från intervjuer.
Svaren i vår andra forskningsfråga har även kompletterats med material från våra
observationer.

7.2.1 Lärarnas sätt att integrera fysisk aktivitet i
klassrumsundervisningen
Utgående från observationer har vi beskrivit integreringen av fysisk aktivitet i
klassrumsundervisningen. Vi har beskrivit varje lektion skilt för sig. Varje
ämneslärarstuderande i vår undersökning hade ett unikt sätt att integrera fysisk
aktivitet i klassrumsundervisningen.
Alla lektioner i vår undersökning innehöll ett eller flera fysiskt aktiva moment. En av
lektionerna innehöll pausgymnastik medan de fysiskt aktiva momenten i de övriga
lektionerna hade integrerats i stoffet. Projektet Skolan i rörelse (Likes 2016) betonar
att det finns många olika sätt att integrera fysisk aktivitet i skolvardagen. Under
lektionerna kan antingen läraren ha pausgymnastik eller integrerad fysisk aktivitet i
stoffet. Skillnaden mellan dessa är att rörelseintegration handlar om att integrera
aktiviteten i läroplanens mål medan pausgymnastik erbjuder eleverna en paus från
kognitiva uppgifter genom fysisk aktivitet. Målet med båda dessa metoder är att
avbryta stillasittande och öka den fysiska aktiviteten (McMullen m.fl., 2016).
Ifall hela skolan har fysisk aktivitet som en profilering är det lättare att lyckas med
implementeringen (Mazzoli m.fl., 2019). Eftersom läroplanen för den grundläggande
utbildningen lyfter upp fysisk aktivitet i undervisningen i tre av sju kompetensområden
och alla kompetensområden ska finnas med i alla ämnen borde också fysisk aktivitet
framkomma i dessa (Glgu, 2014). Gymnasiets läroplan betonar fysisk aktivitet i
mindre grad men det förekommer ändå i de allmänna målen och i ett av
kompetensområdena (Grunderna för gymnasiets läroplan 2019). I vår undersökning
observerade vi lektioner i fem olika ämnen där fysisk aktivitet hade integrerats i
60

klassrumsundervisningen. Då uppnåddes både flera kompetensområden och
kunskapsmål samtidigt för de enskilda läroämnena. Tidigare studier i grundskolans
lägre årskurser har visat att lärare upplever att läroplanens innehåll förstärks genom
integrering av fysisk aktivitet i undervisningen (Martin & Murtagh, 2017; McMullen
m.fl., 2016).
Längden på de fysiskt aktiva momenten som ämneslärarstuderandena höll varierade
från fyra minuter till 15 minuter. Under en lektion hade fysisk aktivitet integrerats
kontinuerligt och under en annan lektion var längden på momentet individuell för
eleverna. Trots att i många studier ansåg lärare att de inte hade tillräckligt mycket tid
att implementera fysisk aktivitet i klassrumsundervisningen (Dyrstad m.fl., 2018;
Martin & Murtagh, 2017; Mazzoli m.fl., 2019; McMullen m.fl., 2016). Eftersom
längden på de fysiskt aktiva momenten kan variera mycket noterade vi att det är
möjligt för lärarna att anpassa mängden enligt hur mycket tid de har. Enligt Dyrstad
m.fl. (2018) kan fysiskt aktiva lektioner som är 45 minuter långa upplevas
problematiska. Lärarna i deras undersökning föredrog istället lektioner med fysisk
aktivitet som var 15–20 minuter långa. Enligt Mazzoli m.fl. (2019) är implementering
av fysisk aktivitet nästan helt beroende av lärarens initiativ, värderingar och
självförtroende. Eftersom ämneslärarstuderanden i vår undersökning hade som uppgift
att prova att hålla två tillfällen med fysisk aktivitet och själv kunde ta beslut om
längden och mängden för de fysiskt aktiva momenten kunde vi här dra slutsatsen att
även deras initiativ, värderingar och självförtroende påverkade hur mycket och på
vilket sätt de implementerade.
Ämneslärarstuderanden i vår undersökning valde att gruppera eleverna på olika sätt i
de fysiskt aktiva momenten. De flesta hade organiserat undervisningen så att eleverna
jobbade i grupper, pararbete och individuellt arbete. Forskning visar att engagemang i
fysiska aktiviteter bidrar till att barn och ungdomar får positiva psykiska och sociala
resultat, till exempel kan det förbättra förmågan att skapa relationer med vänner. Barn
och unga upplever också inre motivation och kompetens när de får möjlighet att
samarbeta och känna social acceptans. (Bangsbo m.fl., 2016) I en undersökning av
Dyrstad m.fl. (2018) har lärare uttryckt att de upplever att grupparbete fungerar bättre
för de akademiskt svaga eleverna när de får vara fysiskt aktiva i grupp, eftersom de då
får stöd av de akademiskt starka eleverna.

61

Eftersom fysisk aktivitet inverkar positivt på lärandet ska skolan sträva efter att minska
en stillasittande livsstil (Glgu, 2014). Under stillasittande, även kortare stunder,
behövs pauser. Det kan uppnås genom att eleverna står och arbetar under lektionerna
eller genom att läraren har aktiv undervisning. (Ericsson, 2005; Castelli m.fl., 2007)
Under lektionerna som ämneslärarstuderanden i vår undersökning höll kunde vi se att
intensiteten i de fysiska momenten varierade. De flesta lärare hade integrerat moment
där eleverna fick avbryta stillasittande medan några hade integrerat uppgifter som var
mera fysiskt krävande. Oberoende hurudant det fysiskt aktiva momentet är så är det
viktigt att läraren övervakar aktiviteten för att det ska vara tryggt och roligt för eleverna
(Van den Berg, 2018). Enligt läroplanen (Glgu, 2014) ska en lärandeorganisation ge
eleverna möjlighet till aktivitet, kreativitet, motion, lek och upplevelser. En
ämneslärarstuderande i vår undersökning valde att ha moment som präglades av
kreativitet genom att eleverna skulle skapa statyer, en annan valde att ha moment med
fartfylld fysisk aktivitet i form av att springa i trappor medan en tredje integrerade lek
i form av en ordförhörsstafett. Ämneslärasstuderanden gav också eleverna möjlighet
till sociala upplevelser genom att till exempel ha “kaffepauser i ministerrådet” och då
en klass fick mäta decibelnivåer fick eleverna uppleva olika ljud.
Vi observerade att integreringen av fysisk aktivitet i klassrumsundervisningen
påverkas av klassrummets storlek och möblering. Ämneslärarstuderande som hade
tillgång till ett rymligt klassrum kunde integrera fysisk aktivitet som var fartfylld eller
krävde mycket utrymme. Däremot observerade vi att under de lektioner som hölls i
begränsade utrymmen hade lärarna integrerat uppgifter som inte krävde att eleverna
skulle röra sig fartfyllt i klassrummet. Brist på utrymme i klassrummet kan upplevas
som hinder för att lyckas med implementeringen av fysisk aktivitet (Likes, 2016;
Mazzoli m.fl., 2019; Van den Berg m.fl., 2018). Dessutom anser lärare att
implementering av fysisk aktivitet i klassrumsundervisningen är enklare om det inte
krävs ommöblering av klassrummet (Mazzoli m.fl., 2019).

7.2.2 Elevernas upplevelser av fysisk aktivitet integrerad i
klassrumsundervisningen
Utgående från elevernas upplevelser av fysisk aktivitet i klassrumsundervisningen
hittade vi två huvudteman; struktur och upplevelser. I temat struktur framkom
62

elevernas syn på mängd och tidpunkt och organisering och innehåll. I temat
upplevelser behandlas elevernas uppfattning av sina emotioner, sin inlärning och
koncentration i samband med fysisk aktivitet i klassrumsundervisningen.
Forskning visar att elever för det mesta har goda upplevelser av fysisk aktivitet i
klassrumsundervisningen (Dyrstad m.fl., 2018; Martin & Murtagh, 2017; Mazzoli
m.fl., 2019; McMullen m.fl., 2017; Stylianou m.fl, 2016). De flesta elever i vår
undersökning vill ha mera fysisk aktivitet i klassrumsundervisningen. Eleverna tycker
att de har för lite fysisk aktivitet och anser att de inte förlorar något på att läraren
använder några minuter på fysiskt aktiva moment. Enligt Mazzoli m.fl. (2019) har det
visat sig att de flesta elever vill ha mera aktiva pauser under dagen. Elever i vår
undersökning ansåg att orsaken till att de vill ha mera fysisk aktivitet i
klassrumsundervisningen är att de sitter mycket under dagen. Trots att skolan är i en
fantastisk position när det gäller att öka barns fysiska aktivitet så präglas ofta
skoldagen av mycket stillasittande (Riley m.fl., 2015; Bunketorp m.fl., 2015). Enligt
Mazzoli m.fl. (2019) vill inte heller alla barn vara fysiskt aktiva i undervisningen och
vissa elever skulle hellre göra mindre krävande uppgifter. Även ett par elever i vår
undersökning

är

skeptiska

till

integrering

av

fysisk

aktivitet

i

klassrumsundervisningen.
Eleverna i vår undersökning nämnde att de sällan har fysiskt aktiva lektioner i årskurs
sju till nio eller gymnasiet och att det förekom oftare i årskurserna ett till sex. Innan vi
började med vår undersökning lade vi märke till att det inte fanns någon forskning om
äldre elevers upplevelser av fysisk aktivitet i klassrumsundervisningen. Detta kan
möjligtvis bero på att lärarna i högre årskurser och gymnasiet inte integrerar fysisk
aktivitet i lika stor utsträckning som i de lägre årskurserna. Ämneslärare i högre
årskurser hör till en annan lärarkategori som har en annan prioritering och syn på
inlärningen än klasslärare i lägre årskurser. Härus och Korpisaari (2014) rapporterar
om att fler klasslärare känner till rekommendationer för stillasittande än ämneslärare
och att klasslärare också integrerar mer fysisk aktivitet under skoldagen. Detta kan
bero på att ämneslärare skjuter över ansvaret på varandra eftersom de undervisar flera
olika grupper. Vidare kan det bero på att klasslärare har ett mer flexibelt schema än
ämneslärare som har ett mer strikt schema.
Elever i vår undersökning nämnde att de tror att den fysiska aktivitetens betydelse inte
är lika viktig för elever i deras ålder. Vi har ingen undersökning som jämför elever i
63

olika åldersgrupper men Bangsbo m.fl. (2016) nämner att fysisk aktivitet före, under
och efter skolan stödjer både barn och ungas (6–18 år) kondition och hälsa, kognitiva
funktioner, engagemang, motivation, psykiskt välmående och deras sociala
inkludering. Dessutom kan rörelseglädje vara en hälsoförsäkring för god livskvalitet
(Ericsson, 2005). Kroppens kondition, styrka och rörlighet är direkt kopplade till hur
bra och hur mycket fysiska aktiviteten den utsätts för (Raustorp, 2004).
Elever i vår undersökning nämnde att mängden fysisk aktivitet varierar beroende på
skolämne. Enligt läroplanen (Glgu, 2014) borde fysisk aktivitet finnas med i alla
ämnen eftersom det framkommer i tre av sju kompetensområden för grundskolan och
ett av kompetensområdena i gymnasiet. Enligt eleverna i vår undersökning beror det
också på lektionens längd om fysisk aktivitet integreras i undervisningen eller inte.
Under de långa lektionerna är det vanligare att integrera fysisk aktivitet. Forskning
visar däremot att det även under kortare stunder av stillasittande behövs pauser
(Ericsson 2005; Castelli m.fl., 2007).
Forskning visar att elever känner sig mer engagerade och får ökad koncentration efter
fysiskt aktiva pauser (Stylianou, 2016). Enligt Martin och Murtagh (2017) ger den
fysiska aktiviteten eleverna en känsla av att vara energiska. Vi tror att detta kan vara
orsaken till att eleverna i vår undersökning ville ha fysiskt aktiva moment under första
och sista lektionen, eftersom de då upplevde att de var trötta. Mazzoli m.fl. (2019)
menar att elever ibland upplever att de blir förvirrade och trötta efter fysisk aktivitet.
Med tanke på detta kan det löna sig att anpassa den fysiska aktiviteten enligt situation
och de elever som finns i klassen.
Eleverna i vår undersökning nämnde att de vanligtvis sitter stilla under lektionerna och
de ställde sig positiva till fysisk aktivitet i klassrumsundervisningen. Mycket forskning
visar att elever i åk 1-6 har positiva upplevelser av fysisk aktivitet i
klassrumsundervisningen (Dyrstad m.fl., 2018; Martin & Murtagh, 2017; Mazzoli
m.fl., 2019; McMullen m.fl., 2017; Stylianou m.fl, 2016). Vi har nu kunnat visa att
dessa resultat också gäller för äldre elever då eleverna i vår undersökning upplevde att
uppgifterna under de fysiskt aktiva lektionerna var lätta att utföra, inte fysiskt
ansträngande och att instruktionerna var tydliga, vilket underlättade utförandet.
Eleverna poängterade att de inte vill ha för fysiskt ansträngande uppgifter. Enligt den
forskning vi har läst är det viktigaste att eleverna får avbryta stillasittande (Castelli
m.fl., 2007; Ericsson, 2005; Likes, 2016). Några elever i vår undersökning nämnde att
64

de helst bara avbryter stillasittande genom att till exempel stå under lektionerna eller
gå runt i klassrummet. Janssen m.fl. (2014) rapporterade att oberoende av intensiteten
på en paus så inverkar det positivt på uppmärksamheten jämfört med att eleverna inte
får ha någon paus alls och att en paus med måttlig fysisk aktivitet hade bäst effekt på
uppmärksamheten.
Eleverna i vår undersökning hade många önskemål om hur läraren kan avbryta
stillasittande på bästa sätt. Några ville ha pausgymnastik medan andra helst ville ha
den fysiska aktiviteten integrerad i stoffet. Projektet skolan i rörelse betonar att båda
dessa metoder är framgångsrika för att öka den fysiska aktiviteten i skolvardagen
(Likes, 2016). I tidigare forskning som gjorts på yngre barn har det framkommit att
elever tycker om den variation som fysisk aktivitet i undervisningen bidrar till
(Dyrstad m.fl., 2018; Martin & Murtagh, 2017; Van den Berg m.fl. 2018). En elev i
vår undersökning påpekade att pausgymnastik är ett roligt inslag i undervisningen
eftersom man får skratta. Andra önskemål som framkom var att de fysiskt aktiva
övningarna gärna får ske i form av grupparbete och involvera hela kroppen. Enligt
Martin och Murtagh (2017) upplever elever att de får ökad inlärning som ett resultat
av den glädje de upplever och även som ett resultat av den sociala interaktionen med
klasskompisarna under de fysiskt aktiva lektionerna. Den sociala delen av att vara
fysiskt aktiv kan vara en bidragande faktor till de goda inlärningsresultat som ofta
påträffas hos fysiskt aktiva barn. Dessutom får barn möjlighet att utveckla färdigheter
att arbeta i grupp, självstyrning och förmågan att fungera med andra människor då de
är fysiskt aktiva tillsammans. (Likes, 2016)
I vår undersökning framkom det att en del elever gärna har fysiskt aktiva moment
utomhus. Även i en undersökning av Dyrstad m.fl. (2018) har elever betonat att de
tycker om att få vara utomhus. I vår undersökning poängterade eleverna också att det
är viktigt att den fysiska aktiviteten blir en rutin och att elever inte ska ha möjlighet att
välja om de deltar eller inte. I en undersökning av Van den Berg m.fl. (2018) föreslog
elever att läraren kan göra det obligatoriskt för dem att delta i de olika aktiviteterna.
Detta för att undvika att skillnader i kön och färdigheter ska begränsa dem att röra på
sig tillsammans. Det är upp till läraren att de till att den fysiska aktiviteten blir en rutin.
Eleverna i en undersökning berättade att deras lärare hade glömt att hålla en fysiskt
aktiv uppgift fast det var meningen att det skulle ske två gånger per dag (Mazzoli m.fl.,

65

2019). I vår undersökning framkom det att lärares attityd till fysisk aktivitet i
undervisningen påverkar elevers attityder.
Många elever i vår undersökning upplevde att fysisk aktivitet gör lektionerna roligare.
Flera tidigare studier visar också att eleverna upplever fysisk aktivitet i
klassrumsundervisningen som något roligt (Dyrstad m.fl., 2018; Ericsson, 2005;
Martin & Murtagh, 2017; McMullen m.fl., 2017). Forskning visar även att elever har
njutit mera av lektioner med fysisk aktivitet (Stylianou m.fl., 2016). Under flera
lektioner som vi observerade såg vi att eleverna verkade ha roligt. De reagerade med
jubel, hejade på och hjälpte varandra, skrattade och log. Lärare i tidigare
undersökningar upplever att fysisk aktivitet i klassrumsundervisningen ger eleverna
glädje i lärandet (Martin & Murtagh, 2017; McMullen m.fl., 2016). Elever i vår
undersökning påpekade att de tycker att det är tråkigt att sitta mycket och länge. Även
i annan forskning har elever berättat att de lätt blir uttråkade och distraherade av att
sitta långa stunder då de arbetar med skoluppgifter (Van den Berg, 2016).
Elever i vår undersökning nämnde att de ofta är trötta under lektioner med mycket
stillasittande. Många sade att det är uppiggande att vara fysiskt aktiva under
lektionerna och att de får mera energi. Martin & Murtagh (2017) påpekar att elever får
en känsla av att vara energiska och hälsosamma då de får vara fysiskt aktiva. I vår
undersökning framkom även att elever upplever att de blir avslappnade av fysisk
aktivitet, vilket också Mazzoli m.fl. (2019) kommit fram till i sin undersök. Genom
våra observationer kunde vi se att eleverna verkade få mera energi och piggna till av
de fysiskt aktiva momenten. Efter det fysiskt aktiva momentet i en lektion var eleverna
uppspelta och ivriga, men deras uppmärksamhet var ändå riktade mot följande uppgift.
Lärare har upplevt att en utmaning med implementering kan vara att återfå kontrollen
efter ett fysiskt aktivt moment (Martin & Murtagh, 2017).
En elev i vår undersökning tyckte att det kändes bättre i kroppen efter inslaget av fysisk
aktivitet. Elever i andra studier har också upplevt att de börjar må bra och att den
fysiska aktiviteten har en bra inverkan på deras kondition (Dyrstad m.fl., 2018;
Mazzoli m.fl., 2019; McMullen m.fl., 2017).
I vår undersökning framkom det att eleverna vi intervjuade tror att deras klasskamrater
upplever den fysiska aktiviteten på samma sätt som de själva. De nämnde ändå att det
finns individuella skillnader mellan elever, vilket gör att upplevelserna kan skilja sig
66

åt. Mazzoli m.fl. (2019) har också tagit fasta på dessa individuella skillnader mellan
elever och att alla elever inte gillar att vara fysiskt aktiva. Några elever i samma studie
har upplevt att deras klasskamrater kan bli rastlösa efter fysisk aktivitet.
Nästan alla elever i vår undersökning upplevde att de lär sig bättre när de får vara
fysiskt aktiva. Detta stödes av en mängd studier som rapporterat att fysisk aktivitet i
undervisningen förbättrar elevernas inlärning och akademiska prestationer (Bangsbo
m.fl., 2016; Ericsson, 2003; Ericsson, 2005; Have m.fl., 2018; Howie m.fl., 2015;
Janssen m.fl., 2014; Kulinna m.fl., 2018; Likes, 2016; Martin & Murtagh, 2017;
McMullen m.fl., 2016; Mullender-Wijnsma m.fl., 2015; Rasberry m.fl., 2011;
Syväoja m.fl., 2013; Watson m.fl., 2017). Forskning visar därtill att ökad fysisk
aktivitet i undervisningen inte har någon negativ inverkan på akademiska prestationer
och inlärning (Howie m.fl., 2015; Kulinna m.fl., 2018; Rasberry m.fl., 2011). Under
observationerna kunde vi höra elever säga att de jobbade bättre, de kunde till exempel
analysera texterna bättre.
De flesta eleverna i vår undersökning upplevde att de lär sig bättre när de får vara
fysiskt aktiva fanns det variation i svaren. Några elever nämnde däremot att de inte
kunde veta eftersom de inte har erfarenheter av att röra på sig i skolan. Ett par elever
upplever att de lär sig lika mycket oberoende om de rör på sig eller sitter. Flera elever
poängterade även att det beror på vad de jobbar med, medan endast en elev tycker att
han lär sig bäst när han sitter. Även i detta syns individuella skillnader bland elever,
vilket även Mazzoli m.fl. (2019) har påpekat.
Elever i vår undersökning upplevde att fysisk aktivitet i klassrumsundervisningen
förbättrade deras koncentration, vilket Mazzoli m.fl. (2019) redan kommit fram till. I
tidigare forskning har det framkommit att även lärare upplever att fysisk aktivitet i
klassrumsundervisningen bidrar till förbättrad koncentration hos yngre elever (Martin
& Murtagh, 2017: McMullen m.fl., 2016). För att en paus ska vara mest effektiv för
elevernas uppmärksamhet ska den innehålla fysisk aktivitet med måttlig intensitet
(Janssen m.fl., 2014). Vi som undersökte äldre elever observerade att eleverna var
koncentrerade under och efter de flesta fysiskt aktiva momenten. I undersökningar
framkommer det att fysisk aktivitet i undervisningen ökar on-task beteende och
minskar off-task beteende (Watson m.fl., 2017; Goh, 2017). Detta stämmer överens
med vad eleverna i vår undersökning berättade under intervjuerna och med det vi
observerade under lektionerna. Även om majoriteten upplevde att koncentrationen
67

förbättrades så varierade upplevelserna bland eleverna. En elev märkte endast en liten
skillnad i koncentrationen medan ett par elever inte märkte någon skillnad alls. Ett par
elever upplever att koncentrationen kan försämras av fysisk aktivitet i
klassrumsundervisningen. Vi tror att om elever är koncentrerade före ett fysiskt aktivt
moment, kan de efteråt uppleva att det är svårt att bli koncentrerade igen efter ett
fysiskt aktivt moment. Mazzoli m.fl. (2019) har kommit fram till att fysisk aktivitet i
vissa fall kan göra elever förvirrade.

7.3 Implikationer och förslag till fortsatt forskning
Resultaten

visar

att

ämneslärarstuderande

integrerade

fysisk

aktivitet

i

klassrumsundervisningen på olika sätt men uppnådde alla samma mål, alltså att
avbryta stillasittande och öka fysisk aktivitet under skoldagen. Eftersom fysisk
aktivitet är så viktigt för hälsan, de sociala relationerna, inlärningen, koncentrationen
och överlag klimatet i klassen så är vi glada att se att ämneslärarstuderande utan
erfarenhet av att integrera fysisk aktivitet i undervisningen lyckades så bra när de fick
inspiration och stöd. Vanligtvis engagerar sig ämneslärare mindre än klasslärare i
frågor som handlar om att minska på stillasittande (Korpisaari & Härus, 2014). Med
det vi har sett i vår undersökning så går det med relativt enkla medel att förändra den
trenden och få en mer fysiskt aktiv klassrumsundervisning, även i årskurs sju till nio
och gymnasiet. Det finns alltså skäl att fortsätta med LbM i lärarutbildningen samt att
också fundera på hur detta tema kunde tas upp i fortbildning för redan verksamma
ämneslärare.
Resultaten visar också att elever i årskurserna åtta och nio och i gymnasiet vill ha mera
fysisk aktivitet i klassrumsundervisningen. Detta kan ske genom pausgymnastik eller
genom fysisk aktivitet integrerat i stoffet. Enligt eleverna ska den fysiska aktiviteten
vara lätt att utföra och inte för ansträngande. De vill ha mera fysisk aktivitet i
klassrumsundervisningen på grund av att de vanligtvis sitter mycket. Fysisk aktivitet i
klassrumsundervisningen

upplevs

som

roligt,

uppiggande,

uppfriskande,

avslappnande och ger en bra känsla i kroppen. Dessutom upplever eleverna att
inlärningen och koncentrationen förbättras under och efter fysisk aktivitet. Även om
majoriteten av eleverna upplever detta finns det individuella avvikelser bland
elevernas upplevelser. Våra resultat för äldre elever går hand i hand med resultat från
68

tidigare undersökningar om fysisk aktivitet i klassrumsundervisningen för yngre
elever. Eftersom vår egen undersökning och andra studier kommit fram till samma sak
kan vi med säkerhet rekommendera ämneslärare som undervisar äldre elever att
integrera fysisk aktivitet i klassrumsundervisningen.
I vår kvalitativa undersökning låg fokus på att undersöka elevers upplevelser av fysisk
aktivitet i klassrumsundervisningen. För att skapa en kontext och förståelse för
elevernas upplevelser undersökte vi även hur ämneslärarstuderande integrerat fysisk
aktivitet i undervisningen. En fortsättning på vår undersökning kunde vara att ta reda
på

ämneslärares

tankar

om

och

upplevelser

av

fysiska

aktivitet

i

klassrumsundervisningen. Vidare vore det viktigt att också ta fasta på hur inlärningen
påverkas av fysisk aktivitet under skoldagen för äldre elever. Det skulle även vara
intressant att göra en kvantitativ undersökning med samma syfte som i vår
undersökning för att få en bredd i resultaten som komplement till det djup vi nu fått
genom en kvalitativ undersökning.
Vi tycker också att det skulle vara intressant att göra en longitudinell undersökning
eftersom vi nu har undersökt elevernas upplevelser efter endast en lektion med fysisk
aktivitet. Eftersom eleverna i vår undersökning påpekade att det är viktigt att den
fysiska aktiviteten blir en rutin så skulle det vara intressant att undersöka deras
upplevelser av fysisk aktivitet i klassrummet efter många lektioner då det har blivit till
en rutin.

69

Litteraturförteckning
Ahrne, G. & Svensson, P. (2011). Kvalitativa metoder i samhällsvetenskapen. I G.
Ahrne & P. Svensson, (Red.) Handbok i kvalitativa metoder. Liber.
Annerstedt, C. (2007). Att (lära sig) vara lärare i idrott och hälsa. Multicare.

Bangsbo, J., Krustrup, P., Duda, J., Hillman, C., Andersen, L. B., Weiss, M., ... &
Naylor, P. J. (2016). The Copenhagen Consensus Conference 2016: Children,
youth, and physical activity in schools and during leisure time. Br J Sports
Med, 50(19), 1177–1178.

Bell, J. (2010). Doing your research project: A guide for first-time researchers in
education, health and social science (5th ed.). Open University Press.

Braun, V., & Clarke, V. (2012). Thematic Analysis. Chapter 4, Volume 2, APA
Handbook of Research Methods in Psychology.
Bunketorp Käll, L., Malmgren, H., Olsson, E., Lindén, T., & Nilsson, M. (2015).
Effects of a curricular physical activity intervention on children's school
performance, wellness, and brain development. Journal of School Health,
85(10), 704–713.
Castelli, D. M., Hillman, C. H., Buck, S. M., & Erwin, H. E. (2007). Physical fitness
and academic achievement in third-and fifth-grade students. Journal of Sport
and
Exercise
Psychology,
29(2),
239–252.
Denscombe, M. (2018). Forskningshandboken: För småskaliga forskningsprojekt
inom samhällsvetenskaperna (Upplaga 4:1.). Studentlitteratur.

Dinkel, D., Schaffer, C., Snyder, K., & Lee, J. M. (2017). They just need to move:
Teachers' perception of classroom physical activity breaks. Teaching and
Teacher Education, 63, 186–195.

Dyrstad, S. M., Kvalø, S. E., Alstveit, M., & Skage, I. (2018). Physically active
academic lessons: acceptance, barriers and facilitators for implementation.
BMC Public Health, 18(1), 322.

70

Eliasson, A. (2013) Kvantitativ metod från början. Studentlitteratur

Enkvist, J. (2018). Elevers och lärares upplevelser av ökad fysisk aktivitet i form av
pulspass under skoldagen. Opublicerad pro gradu -avhandling i
idrottspedagogik. Idrottsvetenskapliga fakulteten, Jyväskylä universitet,
Jyväskylä.

Ericsson, I. (2003). Mer medveten motorisk träning behövs. Hämtad 15 oktober 2020,
från http://www.idrottsforum.org/articles/ericsson/ericsson.html

Ericsson, I. (2005). Fysisk aktivitet och kunskapsutveckling i skolan. Svensk
idrottsforskning, 4, 24–27.

Ericsson, I. (2005). Rör dig-lär dig. SISU idrottsböcker.

Fejes, A. & Thornberg, R. (2015). Handbok i kvalitativ analys (2., utök. uppl.). Liber.

Goh, T. L. (2017). Children’s physical activity and on-task behavior following active
academic lessons: 2017 National Association for Kinesiology in Higher
Education Hally Beth Poindexter young scholar address. Quest, 69(2), 177–
186.

Grieco, L. A., Jowers, E. M., & Bartholomew, J. B. (2009). Physically active academic
lessons and time on task: the moderating effect of body mass index. Medicine
& Science in Sports & Exercise, 41(10), 1921-1926.

Hagströmer, M. (2017). Hur mycket fysisk aktivitet behöver barn och ungdomar.
Hämtad
20
november
2019,
från
https://www.sisuidrottsutbildarna.se/globalassets/sisu-iuvasternorrland/dokument/dokument-for-sisu-vasternorrland/hur-mycketfysisk-aktivitet-behover-barn-och-ungdomar.pdf
Have, M., Nielsen, J. H., Ernst, M. T., Gejl, A. K., Fredens, K., Grøntved, A., &
Kristensen, P. L. (2018). Classroom-based physical activity improves
children’s math achievement–A randomized controlled trial. PloS one, 13(12),
e0208787.

71

Hillman, C. H., Kamijo, K., & Scudder, M. (2011). A review of chronic and acute
physical activity participation on neuroelectric measures of brain health and
cognition during childhood. Preventive Medicine, 52, S21-S28.
Holme, I. M. & Solvang, B. K. (1997). Forskningsmetodik: Om kvalitativa och
kvantitativa metoder (2. uppl.). Studentlitteratur.
Howie, E. K., Schatz, J., & Pate, R. R. (2015). Acute effects of classroom exercise
breaks on executive function and math performance: A dose–response study.
Research Quarterly for Exercise and Sport, 86(3), 217–224.
Härus, C., & Korpisaari, N. (2014). Skolpersonalens förhållande till elevers
stillasittande och försök till minskat stillasittande under skoldagen.
Opublicerad avhandling för pedagogie magistersexamen. Fakulteten för
pedagogik och välfärdsstudier, Åbo Akademi, Vasa.

Janssen, M., Chinapaw, M. J. M., Rauh, S. P., Toussaint, H. M., Van Mechelen, W.,
& Verhagen, E. A. L. M. (2014). A short physical activity break from cognitive
tasks increases selective attention in primary school children aged 10–11.
Mental Health and Physical Activity, 7(3), 129–134.

Jetsu, A. (2017). Oppilaat ylös penkeistä!: oppilaiden ja opettajan kokemuksia
toiminnallisista opetusmenetelmistä 9-luokan biologian oppitunneilla.
Opublicerad pro gradu -avhandling i idrottspedagogik. Idrottsvetenskapliga
fakulteten, Jyväskylä universitet, Jyväskylä.

Karlsson, M., Fritz, J., Cöster, M., Karlsson, C., & Rosengren, B. (2019). Daglig fysisk
aktivitet på schemat: bättre skolresultat hos pojkarna-Men för flickorna var det
ingen skillnad–Bunkefloprojektet följde grundskoleelever under nio år.
Läkartidningen, 116.

Kulinna, P. H., Stylianou, M., Dyson, B., Banville, D., Dryden, C., & Colby, R. (2018).
The effect of an authentic acute physical education session of dance on
elementary students’ selective attention. BioMed Research International, 1–8.

Kvale, S., & Brinkmann, S. (2014). Den kvalitativa forskningsintervjun.
Studentlitteratur.

Kvale, S. & Torhell, S. (2014). Den kvalitativa forskningsintervjun (Tredje upplagan.).
Studentlitteratur.
72

Lankshear, C. & Knobel, M. (2004). A handbook for teacher research: From design
to

implementation.

Open

University

Press.

Likes. (2016). Aktivare och trivsammare skoldagar. Skolan i rörelse. Hämtad 15
oktober
2019,
från
https://liikkuvakoulu.fi/sites/default/files/liikkuvakoulu_yleisesite_sv_web.pd
f

Likes. (2018). Motion under skoldagen och inlärning. Sammanfattning av en
situationsöversikt.
Hämtad
11
februari
2020,
från
https://www.oph.fi/sv/statistik-och-publikationer/publikationer/fakta-express1b2018-motion-under-skoldagen-och-inlarning

Martin, R., & Murtagh, E. M. (2017). Teachers' and students' perspectives of
participating in the ‘active classrooms’ movement integration programme.
Teaching and Teacher Education, 63, 218–230.

Mazzoli, E., Koorts, H., Salmon, J., Pesce, C., May, T., Teo, W. P., & Barnett, L. M.
(2019). Feasibility of breaking up sitting time in mainstream and special
schools with a cognitively challenging motor task. Journal of Sport and Health
Science, 8(2), 137–148.

McMullen, J. M., MacPhail, A., & Dillon, M. (2019). “I want to do it all day!”—
Students’ experiences of classroom movement integration. International
Journal of Educational Research, 94, 52–65.

McMullen, J. M., Martin, R., Jones, J., & Murtagh, E. M. (2016). Moving to learn
Ireland–Classroom teachers’ experiences of movement integration. Teaching
and Teacher Education, 60, 321–330.

Mullender-Wijnsma, M. J., Hartman, E., de Greeff, J. W., Doolaard, S., Bosker, R. J.,
& Visscher, C. (2016). Physically active math and language lessons improve
academic achievement: a cluster randomized controlled trial. Pediatrics,
137(3), e20152743.

Nyberg, R. & Tidström, A. (Eds.). (2012). Skriv vetenskapliga uppsatser,
examensarbeten och avhandlingar. Studentlitteratur.

73

Olsson, H. & Sörensen, S. (2011). Forskningsprocessen: Kvalitativa och kvantitativa
perspektiv (3. uppl.). Liber.

Opetushallitus. (2016). Grunderna för gymnasiets läroplan 2015: Grunderna för
läroplanen för gymnasieutbildning för ungdomar: föreskrift 60/011/2015.
Utbildningsstyrelsen.

Opetushallitus. (2019). Grunderna för gymnasiets läroplan 2019: Grunderna för
läroplanen för gymnasieutbildning för unga. Utbildningsstyrelsen.

Rasberry, C. N., Lee, S. M., Robin, L., Laris, B. A., Russell, L. A., Coyle, K. K., &
Nihiser, A. J. (2011). The association between school-based physical activity,
including physical education, and academic performance: a systematic review
of the literature. Preventive medicine, 52, S10-S20.
Ratey, J. J. (2008). Spark: The revolutionary new science of exercise and the brain.
Little, Brown Spark.

Raustorp, A. (2004) Att lära fysisk aktivitet. Kunskapsföretaget

Repstad, P. (2007). Närhet och distans: Kvalitativa metoder i samhällsvetenskap (4.
uppl.).
Studentlitteratur.

Riley, N., Lubans, D. R., Morgan, P. J., & Young, M. (2015). Outcomes and process
evaluation of a programme integrating physical activity into the primary school
mathematics curriculum: The EASY Minds pilot randomised controlled trial.
Journal of science and medicine in sport, 18(6), 656–661.

Ruane, J. M. & Nilsson, B. (2006). A och O i forskningsmetodik: En vägledning i
samhällsvetenskaplig forskning. Studentlitteratur.

Simpson, M. & Tuson, J. (2003). Using observations in small-scale research: A
beginner's guide (Rev. ed.). Edinburgh: Scottish Council for Research in
Education.

Stylianou, M., Kulinna, P. H., & Naiman, T. (2016). ‘… because there’s nobody who
can just sit that long’ Teacher perceptions of classroom-based physical activity

74

and related management issues. European Physical Education Review, 22(3),
390–408.

Syväoja, H., Kantomaa, M. T., Ahonen, T., Hakonen, H., Kankaanpää, A., &
Tammelin, T. H. (2013). Physical activity, sedentary behavior, and academic
performance in Finnish children. Medicine and Science in Sports and Exercise,
45(11).

Tomporowski, P. D., Lambourne, K., & Okumura, M. S. (2011). Physical activity
interventions and children's mental function: an introduction and overview.
Preventive Medicine, 52, S3-S9.

Trost, J. (2010). Kvalitativa intervjuer (4., [omarb.] uppl.). Studentlitteratur.
Utbildningsstyrelsen. (2014). Grunderna för läroplanen för den grundläggande
utbildningen 2014. Utbildningsstyrelsen.

van den Berg, V., Vos, E., de Groot, R., Singh, A., & Chinapaw, M. (2018). Untapped
resources: 10-to 13-year-old primary schoolchildren’s views on additional
physical activity in the school setting: a focus group study. International
Journal of Environmental Research and Public Health, 15(12), 2713.

Watson, A., Timperio, A., Brown, H., Best, K., & Hesketh, K. D. (2017). Effect of
classroom-based physical activity interventions on academic and physical
activity outcomes: a systematic review and meta-analysis. International
Journal of Behavioral Nutrition and Physical Activity, 14(1), 114.

75

Bilagor
Bilaga 1

Intervjufrågor:
1. Var de fysiska uppgifterna svåra eller lätta att genomföra?
2. Vad var det som var lätt eller svårt med uppgiften?
3. Har ni ofta fysiskt aktiva lektioner eller var denna utöver det vanliga?
4. Vill ni ha mera övningar med fysisk aktivitet under lektionerna?
Varför/varför inte?
5. Hur kändes kroppen efter fysisk aktivitet?
6. Hur var koncentrationen efter att hade fysisk aktivitet?
7. Var övningen rolig?
a. Vad tyckte du om?
b. Vad tyckte du inte om?
8. Vilka tips skulle ni ge åt läraren?
Berätta lite mera…
9. Hur tror ni att resten av klassen upplevde att ni hade en aktiverande metod?
10. Lär ni er mera när ni sitter vid pulpeten och jobbar eller när ni får jobba med
hela kroppen?
11. Vad annat vill ni berätta?

Bilaga 2

Observation - learning by moving
Tid:
Ämne:
Klassrummet:
Lektionens struktur:

Ja
Pausgymnastik
Fysisk aktivitet integrerat i stoffet
Inslaget är lugnt
Inslaget är fartfyllt
Läraren
Läraren är själv aktiv
Eleverna
Alla elever deltar
Eleverna verkar ha roligt
Det är stökigt i klassen
Utrymmet
Det finns tillräckligt med utrymme att
röra på
Efter inslaget av fysisk aktivitet
Eleverna lugnar snabbt ner sig
Eleverna visar mera koncentration

Nej

Kommentarer

Tilläggsfrågor:
Vad gör de elever som inte deltar?
Vad gör läraren om hen inte deltar?
Hurudan fysisk aktivitet har de under lektionen?
Hur länge har de fysisk aktivitet under lektionen? (Kolla på klockan)
Hur många inslag av fysisk aktivitet finns det och när har de dem?
Övriga kommentarer:

