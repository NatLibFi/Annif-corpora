Högström, O. & Lindroos, C.

ÅBO AKADEMI

Språklandskapet i en mångkulturell
finlandssvensk skola
En kvalitativ analys av det visuella språkliga landskapet i en skola i
Närpes

Oskar Högström & Christopher Lindroos

Avhandling för magisterexamen
Fakulteten för pedagogik och
välfärdsstudier
Åbo Akademi
Vasa, 2020

Högström, O. & Lindroos, C.

Abstrakt
Författare

Årtal

Oskar Högström och Christopher Lindroos

2020

Arbetets titel

Språklandskapet i en mångkulturell finlandssvensk skola
En kvalitativ analys av det visuella språkliga landskapet i en skola i Närpes
Opublicerad avhandling för magisterexamen i pedagogik

Sidantal 50 (tot.62)

Vasa: Åbo Akademi. Fakulteten för pedagogik och välfärdsstudier
Projekt inom vilket arbetet gjorts

Avhandlingen har gjorts utgående från material insamlat inom projektet VI VILL.
Referat

Syftet med denna studie är att undersöka det språkliga landskapet i en mångkulturell
österbottnisk skola. I studien utgår vi från följande forskningsfrågor:
–
–

Hur ser det språkliga landskapet ut i en mångkulturell skola i Närpes stad?
Hur uppfattar eleverna i årskurs 6 sin egen språkanvändning och det språkliga
landskapet i skolan?
– Finns det skillnader i det visuella språkliga landskapet i skolan och elevernas
uppfattning av det?
Undersökningen utgår från en hermeneutisk forskningsansats. Materialet har samlats in år
2016 i och med forskningsprojektet VI VILL (Vem integreras och på vilka villkor?) och
består av 99 fotografier och 10 enkäter från en mångkulturell skola i Närpes stad. Inom
projektet har det kartlagts och utvärderats hur skolorna i en österbottnisk invandrartät
kommun integrerar flerspråkighet och åskådningsaspekter. I denna avhandling ligger dock
fokus på flerspråkigheten och endast en skola. Vi har valt att fokusera på endast en av
skolorna för att på djupet kunna analysera språklandskapet i skolans allmänna lokaliteter där
fotografierna är tagna. Vi började med att gå igenom enkäterna och fotografierna i flera
omgångar och skapa kategorier för att få en helhetsbild.
Resultatet visar att skolans visuella språkliga landskap domineras av svenskan. Lite
förvånande är att även språken som undervisas i skolan, finska och engelska, inte finns
representerade i skolans språklandskap. Dock visar enkätsvaren att skolans elever upplever
en betydligt större mångfald av språk än vad som synliggörs i skolans allmänna lokaliteter.
Eleverna uppfattar skolan som flerspråkig och mångkulturell, medan skolans visuella
språklandskap inte stöder detta. Exempelvis är den enda kulturen som finns representerad
typiskt finsk och andra kulturer finns inte alls representerade. Av enkätsvaren kan man avläsa
att eleverna i skolan använder många olika språk, vilket tyder på att undervisningen stöder
flerspråkighet och mångkulturalitet fastän detta inte syns i det visuella språklandskapet.
Fotografierna visar även en avsaknad av bilder som stöd till de texter som finns i
språklandskapet.
Sökord/indexord enl. tesaurus

Språklandskap, flerspråkighet, mångkulturalitet, språkidentitet, multimodalitet

Högström, O. & Lindroos, C.

Innehållsförteckning
Abstrakt
1 Inledning .................................................................................................................. 1
1.1 Bakgrund och val av ämne ................................................................................. 1
1.2 Syfte och forskningsfrågor ................................................................................. 3
2 Språkligt landskap .................................................................................................. 5
2.1 Språklandskapet i Finland .................................................................................. 6
2.2 Skollandskap ...................................................................................................... 6
3 Flerspråkighet ......................................................................................................... 8
3.1 Språk och identitet.............................................................................................. 9
3.2 Flerspråkighet i skolan ..................................................................................... 11
3.3 Mångkulturalitet ............................................................................................... 13
3.4 Mångkulturalitet i skolan ................................................................................. 14
4 Metod ...................................................................................................................... 16
4.1 Hermeneutik som forskningsansats.................................................................. 16
4.2 Kvalitativa och kvantitativa metoder ............................................................... 18
4.3 Datainsamlingsmetoder .................................................................................... 20
4.3.1 Enkät som datainsamlingsmetod ............................................................... 20
4.3.2 Fotografi som datainsamlingsmetod ......................................................... 21
4.4 Bearbetningen och analysen av data ................................................................ 23
4.4.1 Bearbetningen och analysen av enkäterna ................................................ 24
4.4.2 Bearbetningen och analysen av fotografierna ........................................... 25
4.5 Tillförlitlighet och trovärdighet ....................................................................... 26
4.6 Etiska aspekter ................................................................................................. 28
5 Resultatredovisning .............................................................................................. 30
5.1 Bild och text ..................................................................................................... 31
5.2 Material ............................................................................................................ 33

Högström, O. & Lindroos, C.

5.3 Språk ................................................................................................................ 36
5.4 Uppfattningar om egen språkanvändning och skolans språkliga landskap i
årskurs 6 ................................................................................................................. 40
5.5 Skillnader mellan det visuella språkliga landskapet i skolan och elevernas
uppfattningar om det .............................................................................................. 41
6 Sammanfattande diskussion................................................................................. 44
6.1 Resultatdiskussion ............................................................................................ 44
6.1.2 Det språkliga landskapet i en mångkulturell skola i Närpes ..................... 44
6.1.3 Uppfattningar om egen språkanvändning hos eleverna i årskurs 6 och
sambandet med skolans språklandskap .............................................................. 46
6.1.4 Skillnader i det visuella språkliga landskapet och elevernas uppfattningar
om skolans språklandskap .................................................................................. 46
6.2 Metoddiskussion .............................................................................................. 47
6.3 Förslag till fortsatt forskning............................................................................ 49
Litteraturförteckning............................................................................................... 51

Bilagor
Bilaga 1: Enkät ........................................................................................................57

Bilder
Bild 1 .......................................................................................................................25
Bild 2 .......................................................................................................................31
Bild 3 .......................................................................................................................32
Bild 4 .......................................................................................................................32
Bild 5 .......................................................................................................................33
Bild 6 .......................................................................................................................34
Bild 7 .......................................................................................................................35

Högström, O. & Lindroos, C.

Bild 8 .......................................................................................................................35
Bild 9 .......................................................................................................................35
Bild 10 .....................................................................................................................37
Bild 11 .....................................................................................................................37
Bild 12 .....................................................................................................................38
Bild 13 .....................................................................................................................39
Bild 14 .....................................................................................................................42
Figurer
Figur 1...............................................................................................................,......30
Tabeller
Tabell 1...................................................................................................................40

Högström, O. & Lindroos, C.

1 Inledning
Denna avhandling tar avstamp i material insamlat i och med projektet VI VILL som
fokuserar på hur man tar i beaktande flerspråkighet samt åskådningsaspekter i skolorna
i Österbotten. Ämnet i avhandlingen intresserar oss eftersom vi anser att flerspråkighet
och mångkulturalitet är ett aktuellt tema som man borde utnyttja mera i skolan. Vi
inleder detta kapitel med en allmän beskrivning av språkklimatet i Finland samt en
kort beskrivning av forskningsprojektet VI VILL. Vidare presenteras avhandlingens
syfte samt forskningsfrågor och avslutas med avhandlingens innehåll och disposition.

1.1 Bakgrund och val av ämne
Under de senaste tio åren har andelen invånare i Finland med utländsk bakgrund
fördubblats och i slutet av år 2018 låg siffran på 402 619 personer (Statistikcentralen,
2019a). Motsvarande siffra var år 2002 endast lite över 100 000. Den största gruppen
invånare med utländsk bakgrund, kommer enligt Statistikcentralen (2019a) från
Ryssland eller forna Sovjetunionen, medan andra stora grupper är de med bakgrund
från Estland, Irak och Somalia. Detta har lett till tydliga förändringar i samhället
överlag, men också i skolan. Samhället har blivit betydligt mera mångkulturellt och
flerspråkigt vilket kan medföra olika dilemman då nyanlända från andra kulturer som
skiljer sig mycket från vår, nu lever i vårt samhälle (Lahdenperä, 2017). Dock bör man
i skolan se på mångkulturaliteten som en resurs och ett arbetssätt som går ut på att
läraren samarbetar med elever, föräldrar och personal (Lahdenperä, 2004).

Barn med utländsk bakgrund utgjorde 10,3 % av de finländska barnen i åldern 0-6 år i
slutet av 2018, vilket betyder att ¼ av barnen i huvudstadsregionen har utländsk
bakgrund (Statistikcentralen, 2019a). Detta innebär även att språkbakgrunden hos
eleverna i de finlandssvenska skolorna har förändrats under de senaste åren (Hellgren,
Silverström, Lepola, Forsman, & Slotte, 2019). I Österbotten har 5,3 % av invånarna
en utländsk bakgrund (Österbotten i siffror, 2020). Endast Åland och Nyland har mer
utlänningar (Österbotten i siffror, 2020). I Närpes har 12,9 % av befolkningen en
utländsk bakgrund. I och med detta är det intressant att se hur olika kulturer och språk
1

Högström, O. & Lindroos, C.

syns i skolan i Närpes. För att skolan ska kunna integrera de olika kulturerna och
språken, krävs det att man anpassar de pedagogiska arbetssätten (Lahdenperä, 2004).
Som exempel ger Lahdenperä att man inte enbart ska utgå från skolspråket, utan även
ta i beaktande och synliggöra elevernas egna språk och kulturer. Eftersom elevernas
identitetskonstruktion till stor del sker i skolan, är det viktigt att eleverna också i skolan
får uttrycka sin egen kultur och sitt hemspråk (Sahlström, Forsman, HummelstedtDjedou, Pörn, Rusk & Slotte-Lüttge 2012). Sahlström m.fl. (2012) betonar även att det
för barnet har en stor betydelse på vilket sätt lärare, föräldrar och andra vuxna talar om
olika språk och kulturer, eftersom detta starkt kopplas till uppbyggandet av den egna
identiteten. ”En elev som är flerspråkig eller flerkulturell behöver få alla delar av sin
identitet bekräftad för att kunna konstruera sin identitet på ett positivt sätt och bygga
upp stark självkänsla.” (Sahlström m.fl., 2012, s. 77).

I vår avhandling utgår vi från material insamlat i och med forskningsprojektet VI VILL
(Vem integreras och på vilka villkor?). Forskningsprojektet startades hösten 2011 vid
Åbo Akademi och avslutades officiellt år 2018, även om en slutrapport ännu är under
arbete. Inom projektet har det kartlagts och utvärderats hur skolorna i en österbottnisk
invandrartät kommun integrerar flerspråkighet och åskådningsaspekter. Bakgrunden
till projektet utgår från integrationslagen (2010/1386) som trädde i kraft 1.9.2011 för
att skapa bättre förutsättningar för integrationen av invandrare (Finlex, 2020). Syftet
med denna lag är att ge invandrare en större möjlighet att bli aktiva samhällsindivider
i Finland. Man lyfter inom projektet fram att utvecklingsbehov finns i de ifrågavarande
skolorna, men även i det lokala näringslivet. VI VILL lyfter även fram integreringens
tvåvägsdimension, det vill säga att också den språkliga och kulturella majoriteten
behöver ges kunskap om och förståelse för de nyanlända invånarnas bakgrund och
traditioner som de har med sig. Det behövs goda modeller och arbetssätt för att öka
den språkliga majoritetens medvetenhet om olika kulturer och om hur man möter dessa
i vardagen. Vi använder oss i denna avhandling av foton dokumenterade inom
projektet, under läsåret 2015-2016 av universitetsläraren Mikaela Björklund och lektor
Christel Björkstrand. Totalt omfattar dokumentationen 990 foton och vi använder oss
av 99 foton och 10 enkäter från en av skolorna. Vi valde att fokusera på endast en av
skolorna för att på djupet kunna analysera språklandskapet. Dokumentationen har skett
i skolans allmänna lokaliteter. (Projektinformation, 2015.)
2

Högström, O. & Lindroos, C.

I Grunderna för läroplanen för den grundläggande utbildningen 2014 (hädanefter
Glgu2014), står följande: ”Skolan som en lärande organisation är en del av ett
kulturellt föränderligt och pluralistiskt samhälle, där det lokala och det globala
överlappar varandra.” (Utbildningsstyrelsen, 2014, s. 28). Glgu 2014 betonar även
elevernas rätt till det egna språket och kulturen och att skolan medvetet ska arbeta
utgående från detta. Vidare poängteras även vikten av att diskutera och synliggöra
olika kulturella traditioner och handlingsmönster. Glgu 2014 framhäver också vikten
av den språkliga mångfalden i skolan. Olika språk ska användas parallellt och naturligt
i skolans vardag.
Skolan har som uppgift att fostra eleverna till samhällsindivider, detta kräver idag
också att skolan lär eleverna att reflektera kring flerspråkighet eftersom dagens
globaliserade samhälle präglas av flerspråkighet (Gorter, 2017). I och med vår
avhandling önskar vi ta reda på hur integrerande det språkliga landskapet är och hur
det ser ut i en finlandssvensk skola. Vi är även intresserade av elevernas upplevelse av
flerspråkigheten i skolan och vilken bild de har av sin språkanvändning. Tidigare
forskning tyder på att språklandskapet i skolan har förbisetts och att medvetenheten
om hur man kan använda språklandskapet är bristfällig (Shohamy & Waksman, 2009).
Exempelvis i en studie gjord i en skola i Finland användes engelskan i skolan endast
som ett inkluderingsspråk för att skapa en bro mellan lärare och elever med annat
hemspråk än skolspråket (Szabó, 2018).

1.2 Syfte och forskningsfrågor
Avhandlingen utgår från material insamlat i och med forskningsprojektet VI VILL.
Syftet med vår avhandling är att undersöka och analysera hur det språkliga landskapet
syns i en mångkulturell finlandssvensk skola i Närpes stad. Vi är även intresserade av
att få veta hur eleverna i årskurs 6 uppfattar skolans språkliga landskap. I vår
avhandling utgår vi från följande tre forskningsfrågor:

1. Hur ser det språkliga landskapet ut i en mångkulturell skola i Närpes stad?

3

Högström, O. & Lindroos, C.

2. Hur uppfattar eleverna i årskurs 6 sin egen språkanvändning och det språkliga
landskapet i skolan?
3. Finns det skillnader i det visuella språkliga landskapet i skolan och elevernas
uppfattning av det?
Det färdiginsamlade materialet består av 99 fotografier och tio enkäter som blivit
besvarade av eleverna i årskurs 6. Som sagt är vi i denna avhandling intresserade av
hur det språkliga landskapet yttrar sig den mångkulturella skolan. Fotografierna är
tagna i skolans allmänna lokaliteter. För att få en bredare inblick i vilka språk som
finns representerade i skolan använder vi oss av enkäterna där eleverna svarar på frågor
om sin språkanvändning i såväl skolan som på fritiden.
Under de senaste åren har forskare fokuserat mera på att studera språklandskapet i en
stadsmiljö. Exempelvis i en studie som lyfts fram av Gorter och Cenoz (2015), fick en
grupp elever i uppgift att fotografera olika skyltar i stadsmiljön. Därefter diskuterades
skyltarna och hur språket framkom i dem. Detta var ett fungerande verktyg i
språkundervisningen där eleverna fick diskutera sina egna iakttagelser och hur språket
syntes i stadsmiljön. Forskare menar dock att man även borde fokusera på
språklandskapet i skolan, eftersom språklandskapet kunde utnyttjas för en mångsidig
språkinlärning. Då man studerar språklandskap i skolorna får man även en bred
överblick över skolans verksamhet och språkliga miljö. Författarna lyfter även fram
en undersökning där det i ett klassrum satts upp skyltar som stöd för den språkliga
inlärningen, vilket visade sig stöda elevernas inlärning. I undersökningen kom det fram
att detta stödde såväl elevernas språkliga som vetenskapliga inlärning. (Gorter &
Cenoz, 2015.)

4

Högström, O. & Lindroos, C.

2 Språkligt landskap
Definitionen av ”språkligt landskap” (linguistic landsape) är språket som syns ute i
samhället, exempelvis på vägskyltar, reklam och gatunamn som tillsammans skapar
det språkliga landskapet för ett givet område eller en region. Herberts (med hänvisning
till Gorter) beskriver även språkligt landskap som ”vetenskaplig deldisciplin i
korsningen mellan sociolingvistik, sociologi, socialpsykologi, geografi och
masskommunikation.” (Herberts, 2017.)
Det språkliga landskapet består alltså av många olika faktorer och påverkas av den
rådande språkkulturen i ett område. Inom ett samhälle kan det finnas flera olika
språklandskap. I det språkliga landskapet ingår inte bara de officiella eller lokala
språken (Herberts, 2017). Förutom olika språk kan det i ett språklandskap även ingå
språkvariationer som till exempel dialekter (Ivars, 2018). Även intresset för det
visuella språkliga landskapet har ökat bland forskare. En bidragande orsak till detta är
digitaliseringen, som har underlättat sättet för hur man kan göra studier av
språklandskap, främst inom datainsamling (Herberts, 2017).
Eftersom begreppet språkligt landskap består av olika texter och bilder är begreppet
multimodalitet sammankopplat med det språkliga landskapet. Med multimodalitet
menas olika typer av texter i olika framställningsformer som tillsammans skapar en
helhet (Danielsson, 2013). Dessa texter kan vara en kombination av bilder, diagram,
färg och form. Även musik och talat språk i kombination med den skrivna texten
brukar räknas med till begreppet multimodalitet. Ett annat viktigt begrepp är
multimodal litteracitet som innebär att kunna hantera och ha en gedigen medvetenhet
om olika typer av texter, både i det egna skapandet och texter man läser (Danielsson,
2013). I skolan förväntas eleverna kunna omvandla en modalitet till en annan,
exempelvis skapa text utgående från en bild (Danielsson, 2013). I analysen av
fotografierna tar vi det multimodala perspektivet i beaktande. Vi skiljer på olika typer
av texter och bilder och har även i kategoriseringen av fotografierna haft ett
multimodalt perspektiv.

5

Högström, O. & Lindroos, C.

2.1 Språklandskapet i Finland
Republiken Finland är ett tvåspråkigt land, vilket betyder att de statliga myndigheterna
ska garantera tvåspråkigheten i samhället. Språklagen i Finland framhäver att båda de
officiella språken, finska och svenska, ska synas även i skyltning och information.
Dock finns det kommunala och regionala skillnader i hur detta framkommer, vilket
syns i de visuella språkliga landskapen. Det visuella språkliga landskapet har i Finland
långa anor. En faktor som påverkat de allmänna språkförhållandena i Finland är
kommunsammanslagningarna. Exempelvis var de svensk- och tvåspråkiga
kommunerna 49 stycken år 2019 (Statistikcentralen, 2020).
För att en kommun i Finland ska räknas som tvåspråkig, bör åtminstone 8 % eller 3000
invånare tala det andra inhemska språket som modersmål (Finlex, 2019). Om
invånarandelen med det andra inhemska språket sjunker till 6 % kan en kommuns
status ändras till enspråkig. Dock kan den tvåspråkiga statusen bevaras av kommunen
på frivillig basis (Finlex, 2019). Som invånare i en kommun har man rätt att få sina
behov av offentlig service tillfredsställda på sitt eget språk finska eller svenska, vilket
är de kommunala myndigheternas ansvar (Herberts, 2017).
Den finskspråkiga befolkningen har en klar majoritet i Finland, med över 4,8 miljoner
talare. Den svenskspråkiga befolkningen har däremot minskat betydligt sedan 1980
och ligger idag på ca 288 000. Förutom svenska och finska finns det många andra
språk i Finland. År 2018 bodde det i Finland nästan 400 000 invånare med annat
modersmål än finska eller svenska, vilket utgör 7 % av befolkningen. Den största
gruppen av främmande språk i Finland år 2018 var ryskan som talas av ca 80 000
invånare. Övriga språk som talas av mera än 20 000 invånare är estniska, arabiska,
somaliska och engelska. Även dessa språk syns tydligt i det dagliga samhällets
språkliga landskap. (Statistikcentralen, 2019a.)

2.2 Skollandskap
Med skollandskap menas skolans materiella miljö, bestående av texter, ljud, bilder och
föremål som speglar det språkliga klimatet (Szabó, 2018). Brown (2012) definierar
skollandskap på ett liknande sätt och menar att skollandskapet återger och omvandlar
språkliga ideologier (Brown, 2012). Vidare konstaterar Brown följande:”Schoolscapes
6

Högström, O. & Lindroos, C.

project ideas and messages about what is officially sanctioned and socially supported
within the school.” (Brown, 2012, s. 282). Brown menar alltså att skollandskapet
speglar de idéer och attityder som är officiellt godkända och socialt accepterade i
skolan.
Samtidigt konstateras också att skollandskapet, på liknande sätt som andra kulturella
landskap, speglar det rådande samhällsklimatet (Brown, 2012). Förutom att spegla
samhället, kan skollandskapet också uttnyttjas i inlärningen. Exempelvis kan
skollandskapet användas som ett effektivt verktyg i exempelvis språkundervisningen
(Shohamy & Waksman, 2009). Detta stöds även av olika studier, som kommit fram
till att skollandskapet stöder undervisningen. Som ett exempel på detta har man i en
studie kommit fram till att skollandskapet kan bidra i inlärningen av språkmedvetenhet
och kunskapen om språklig mångfald (Shohamy & Waksman, 2009). Shohamy och
Waksman hänvisar även till forskning gjord i Afrika där det språkliga landskapet
användes i skapandet av en läroplan för utbildning i Rwanda. Man utnyttjade alltså de
multimodala aspekterna av språklandskapet för att nå alla olika grupperingar i
samhället (Shohamy & Waksman, 2009). I en annan undersökning gjord av Gorter
och Cenoz 2014, framkom det att en skola i Baskien (i Spanien) hade lyckats
synliggöra det baskiska minoritetsspråket i skollandskapet, medan det språkliga
landskapet utanför skolan dominerades av majoritetsspråket spanska (Laihonen &
Szabó, 2017).
I vår avhandling undersöker vi det språkliga landskapet i en mångkulturell skola i
Österbotten. Vi använder oss av begreppen språklandskap och skollandskap, där
skollandskap helt enkelt syftar på det språkliga landskapet i skolkontext. För att
undersöka skollandskapet har vi analyserat materialet ur ett multimodalt perspektiv.
Vi har alltså analyserat texter, bilder och symboler för att få en helhetsbild av det
språkliga landskapet i skolan.

7

Högström, O. & Lindroos, C.

3 Flerspråkighet
Musk och Wedin definierar flerspråkighet med hjälp av fyra olika aspekter; attityder,
ursprung, funktion och kompetens. Attityderna handlar om hur man som individ
identifierar sig som flerspråkig, samt hur man identifieras av andra. Ursprung syftar
på att man av familjen, från början, lär sig två eller flera språk. Funktionskriteriet
behandlar språkanvändningen i vardagen, hur man använder språken enligt egna
önskemål och kraven från omgivningen. Kompetens handlar om nivån på
språkkunskapen i de olika språken. (Wedin & Musk, 2010.)
Inom forskning i flerspråkighet fokuserar man ofta på vid vilken ålder barnet möter ett
nytt språk. Salameh (2012b) lyfter fram forskning från 1978, där man lyfter fram två
kategorier av flerspråkighet. Den första kategorin är simultant flerspråkiga, som
innefattar barn som kommer i kontakt med åtminstone två språk före tre års ålder. Den
andra kategorin som McLaughlin lyfter fram är successivt flerspråkiga, som innefattar
barn som möter ett nytt språk först efter tre års ålder. (Salameh, 2012b.)
”Majoriteten av jordens barn är flerspråkiga, men eftersom många länder i de rikare
och mer inflytelserika delarna i världen uppfattar sig som enspråkiga med ett
gemensamt nationalspråk, har enspråkigheten blivit norm.” (Salameh, 2012a, s. 5)
Språket är det främsta verktyget vi använder oss av i våra sociala liv och är knutet till
kulturen på flera sätt. Orden vi använder uttrycker fakta, idéer eller händelser som
baserar sig på en gemensam kunskap om världen, som delas med andra mäniskor.
Dessutom speglar orden användarens attityder och åsikter. (Kramsch, 1998.)
Språk och kultur har ett starkt samband, språket lär oss mycket om den
omkringvarande kulturen. I samband med att barnet lär sig språket, lär hen sig även
kulturella mönster och sociala regler. Denna inlärning av såväl språk som kultur börjar
redan i den tidiga barndomen. Till exempel när barnet lär sig ett finskt hälsningsord,
lär sig hen även ett finskt sätt att hälsa. Om barnet lär sig ett hälsningsord på
exempelvis franska, lär sig hen då ett franskt sätt att hälsa. Även kroppspråket och
kulturella handlingar är sådant som barn lär sig i en tidig ålder. (Ladberg, 2000.)
Sammanfattningsvis kan det konstateras att språket är vårt främsta verktyg då det
kommer till vårt sociala och kulturella liv. Ännu viktigare blir den språkliga aspekten
i dagens mångkulturella samhälle. I fråga om språkutvecklingen skiljer sig den
8

Högström, O. & Lindroos, C.

flerspråkiga utvecklingen, från den enspråkiga. Enligt tidigare forskning har
flerspråkiga individer mer utvecklade exekutiva funktioner. Med exekutiva funktioner
syftar man på förmåga till uppmärksamhet och medvetenhet. Med andra ord kan en
flerspråkig individ uppmärksamma språkliga skillnader inom och mellan språk, bättre
än enspråkiga. Flerspråkiga barn har även bättre fonolgisk medvetenhet jämfört med
enspråkiga barn. De kan alltså bättre urskilja språkljud och samtidigt fokusera på
ordets betydelse. Detta spelar en viktig roll vid läsinlärningen. Eftersom språket är ett
medel för lärandet, är det viktigt att skolan stöder flerspråkiga elever genom att
utveckla både språk och kunskap parallellt. (Salameh, 2012b.)

3.1 Språk och identitet
Språket är en central del av människans ”identitet”. Begreppet ”identitet” handlar i stor
utsträckning om samhörighet, vem man hör ihop med (Ladberg, 2000). Exempelvis
börjar ett barns kommunikation med de människor hen hör ihop med. Människan kan
aktivt skapa sin egna identiteter eller så konstrueras de genom hennes egna och andras
handlingar (Werndin, 2010). Som exempel på detta ställer Werndin (2010) frågan:
”Likaså kan man fråga sig om ”invandrarelev” är en identitet som man föds med, eller
om det också är något man blir.” (Werndin, 2010, s. 112). Dock är det inte enbart
språket som utgör identiteten hos en människa, utan också hur hen uttrycker sig och
talar (Joseph, 2004). De egna identiteterna är inte alltid något man själv väljer, utan
vissa identiteter blir man tilldelad på grund av exempelvis hudfärg eller klädsel
(György-Ullholm, 2010).
Språkets olika funktioner är knutna till tänkande-lärande, kommunikation,
uttryckandet av identitet och att förmedla kultur (Ladberg, 2000). Förutom dessa
funktioner lyfter Ladberg (2000) fram språkets dolda funktion, som fungerar som
uttryck för kultur och identitet. Det är vida känt att det finns en naturlig koppling
mellan språket som talas i en grupp och gruppens identitet (Kramsch, 1998). Identitet
kännetecknas av samhörighet och samhörigheten avgör hur en individ uttrycker sig
(Ladberg, 2000). Vidare lyfter Ladberg (2000) fram att människan genom språket visar
en känsla av samhörighet. Människan anpassar sitt språk i varje samtal, beroende på
vem hen kommunicerar med sker en automatisk anpassning (Ladberg, 2000).

9

Högström, O. & Lindroos, C.

Människan visar samhörighet med andra genom att tala på samma sätt, vilket syns
redan i den tidiga barndomen. Redan små barn börjar tala mer likadant som sina vänner
än som föräldrarna. Senare i livet symboliserar språket i ännu högre grad en slags
samhörighet där man genom det gemensamma språket uttrycker lojalitet och varma
känslor för de andra i gruppen. Valet att inte använda ett språk kan förändra identiteten
hos en människa. Om man till exempel blivit utsatt för rasism på grund av sitt
modersmål, undviker man att tala det offentligt. Samhällets värderingar och attityder i
förhållande till olika språk och kulturer kan således styra en människas språkval.
(Ladberg, 2000.)
I kapitlet som beskriver den grundläggande utbildningens uppdrag i Glgu 2014 lyfts
det även fram att den grundläggande utbildningen ska ge eleverna en positiv identitet
som människor. Även en av de fem huvudkompetenserna, K2 kulturell och
kommunikativ kompetens, poängterar vikten av att uppskatta kulturella fenomen och
byggandet av en egen kulturell identitet. Vidare lyfter läroplanen också fram att varje
elevs enskilda språkliga identitet bör stödjas på ett mångsidigt sätt med avsikten att
eleven respekterar olika språk och kulturer. Läroplanen betonar också de möjligheter
som mångkulturalitet och flerspråkighet medför i skolmiljön. (Utbildningsstyrelsen,
2014.)
Identitet är inte nödvändigtvis något som man är, utan kan också vara något man gör
(Werndin, 2010). Med detta menar Werndin (2010) alltså att vi skapar våra identiteter
genom sociala handlingar. För att återgå till exemplet om en ”invandrarelev” är det
inte en identitet som eleven från början har, utan något som eleven får. Werndin (2010)
menar att begreppet ”invandrarelev” är ett resultat av ett sammanhang som består av
ideologier, kultur och historia. Identiteten är inte något som finns inom oss som
människor, utan det är något som ständigt skapas på nytt då vi utvecklar våra tankar
och vårt språk (Werndin, 2010).
I vår avhandling vill vi ta reda på hur man i en mångkulturell skola stöder den
flerspråkiga identiteteten och vilka språk som lyfts fram och syns i skolan. Eftersom
språket och kulturen är en så stor del av den mänskliga identiteten, skulle det vara
viktigt att skolan lyfter fram den språkliga och kulturella mångfald som finns i skolan.
Som det också nämns i läroplanen är det utbildningens uppgift att ge eleverna

10

Högström, O. & Lindroos, C.

möjligheten att utveckla den egna identiteten och i och med detta även det egna språket
och den egna kulturen.

3.2 Flerspråkighet i skolan
Dagens samhälle präglas av mångkulturalitet och i och med detta även flerspråkighet.
Detta syns tydligt i dagens skolvärld och skapar utmaningar för såväl lärare som elever
(Salameh, 2012a). Det finns skolor som tar emot många elever med utländsk bakgrund,
medan andra skolor bara har några enstaka elever med antingen utländsk bakgrund
eller föräldrar födda utomlands (Lahdenperä & Sundgren, 2017). Vidare påpekar
Lahdenperä och Sundgren (2017) att oberoende av mängden elever med
invandrarbakgrund, är det inte självklart att skolan har utvecklat kunskaper för arbetet
med dessa elever. Arbetet med elever med annan språklig bakgrund är tvåsidigt;
samtidigt som man skapar en miljö där språkliga och kulturella olikheter får utrymme,
måste man även upprätthålla en skolspråksstödjande miljö (Sahlström m.fl., 2012).
”Språket är inte bara ett sätt att uttrycka kunskap, utan det är också en del av
kunskapen.” (Sahlström m.fl., 2012, s. 120.) Skolspråket spelar därmed en viktig roll
i elevernas framgång i skolan.
Elever med ett annat språk än skolspråket stöter på vissa utmaningar i sin skolgång.
Eftersom skolspråket är ett nytt språk för eleven, behöver hen mera tid för att lära sig
och förstå. I klassens gemensamma diskussioner blir därför dessa elever lätt
förbisedda, eftersom de behöver mera tid än de övriga eleverna för att tänka och
formulera sig på skolspråket. Även då det kommer till läsning skapar det nya språket
svårigheter, vilket lätt leder till brist på motivation. Också situationer utanför
klassrummet, exempelvis på raster, kan skapa spänning istället för avslappning. Detta
eftersom eleverna med annat språk kanske inte hänger med i diskussionerna eller
förstår sina klasskamrater. När en elev uttrycker sig på skolspråket, kan det ske på en
lägre nivå, vilket kan ge en bild av att eleven är mindre begåvad än vad hen egentligen
är. Både elever och lärare kan underlätta skolgången för elever med annat språk,
exempelvis genom att utse en klasskamrat som tutor eller fadder åt eleven med annan
språklig bakgrund. Då känner sig eleven i fråga mera accepterad och känner att hens
behov tas på allvar. (Ladberg, 2000.)

11

Högström, O. & Lindroos, C.

Cummins (2017) menar att det tar olika lång tid för elever med invandrarbakgrund att
nå en kunskapsmässig och språklig kompetens. Elever som anländer till ett nytt land i
en högre ålder har med sig en del färdigheter som försnabbar inlärningen av språk,
men har ändå en utmaning för att hinna ikapp kunskapsmässigt. Ju yngre en elev är
när hen anländer, desto större är utmaningen att komma ikapp såväl kunskaps- som
språkmässigt. Vidare lyfter Cummins (2017) fram att det i genomsnitt tar över två år
för en elev med invandrarbakgrund att få ett flyt i skolspråket. För att kunskapsmässigt
komma ikapp de andra eleverna krävs det dock fem år för en elev med
invandrarbakgrund. En faktor som har en positiv inverkan på utvecklingen av språket
hos elever med invandrarbakgrund är en stark socioekonomisk bakgrund. Som sagt
krävs det mera tid att kunskapsmässigt komma ikapp de andra eleverna än det krävs
för att utveckla de sociala språkfärdigheterna. Därför anser vi att det vore viktigt att
man såväl i klassrumsmiljön som i den allmänna skolmiljön gör inlärningen av
skolspråket så lättillgänglig som möjligt, exempelvis genom att ha bilder som stöd till
olika texter på skolspråket.
Hur kan man som lärare stöda och uppmuntra elever med annan språklig bakgrund?
Sahlström m.fl. (2012) lyfter fram att ett sätt att synliggöra flerspråkigheten i
klassrummet är att skapa ett gemensamt språkträd eller en språkkarta, där eleverna
tillsammans synliggör vilka språk som talas i skolan, hemma och på fritiden. På så vis
får eleverna en tydlig bild av flerspråkigheten (Sahlström m.fl., 2012). Som vi tidigare
nämnt har skolspråken en betydande roll för elevernas framgångar i skolan. Därför är
det viktigt att alla elever dagligen får använda sig av skolspråket genom talandet,
skrivandet, lyssnandet och läsandet (Sahlström m.fl., 2012). Förutom att skapa en
trygg miljö i klassen kan läraren visualisera, tala tydligt, illustrera och skapa tydliga
strukturer, allt för att stöda och underlätta för eleverna med annan språkbakgrund
(Damber, 2013). Damber (2013) lyfter även fram ett annat bra sätt att stärka
skolspråket på, nämligen att använda sig av drama i undervisningen. Detta eftersom
eleverna lättare kan leva sig in i drama och på så vis är den muntliga aktiviteten hög.
För att främja utvecklingen av läsandet kan läraren använda sig av aktiviteter före,
under och efter läsningen. Exempelvis kan läraren vid högläsning ta pauser med jämna
mellanrum och låta eleverna beskriva och diskutera vad de har läst, så att eleverna övar
sig i att med egna ord uttrycka det de läst och hört (Sahlström m.fl., 2012).

12

Högström, O. & Lindroos, C.

Wessman (2017) menar att lärarna i dagens skolor idag har en stor utmaning med de
nyanlända eleverna som kräver en kreativ språkutvecklande undervisning. Elevernas
förkunskaper behöver kopplas ihop med den nya kunskapen. Wessman (2017) betonar
att eleverna lär sig, förstår och tänker bäst på det språk som de behärskar. Wessman
(2017) lyfter fram forskning där det konstaterats att då textproduktion sker på flera
språk utvecklas också elevens självkänsla och språkutveckling. I undersökningen kom
det också fram att så kallade ”identitetstexter” hade en positiv verkan på till exempel
motivationen och litteracitetsförmågan. Med ”identitetstexter” syftar man på texter
som eleverna har fått skapa på sitt förstaspråk. (Wessman, 2017.)
Sammanfattningsvis kan vi konstatera att språket är ett viktigt verktyg för lärandet.
Flerspråkiga elever kan stöta på negativa attityder, både i skolan och i samhället
överlag (Sundgren, 2017). Skolan bör ha så mycket information som möjligt om
elevernas språkliga och kulturella bakgrund samt om deras tidigare skolgång för att
kunna stöda och underlätta så bra som möjligt (Talib, 2002). För elever med en annan
språklig bakgrund än skolspråket, kan skolgången skapa en psykisk ansträngning,
eftersom eleverna inte har ett lika utvecklat skolspråk (Ladberg, 2000). Ladberg lyfter
fram att detta kan orsakas av att dessa elever inte hänger med i diskussionerna såväl i
klassen som på rasterna, vilket gör att eleven känner sig utanför. Läraren bör
synliggöra språken i klassrummet tydligt och skapa en trygg miljö för alla elever,
oberoende av vilken deras språkliga bakgrund är.

3.3 Mångkulturalitet
I dagens samhälle talas det mycket om etnicitet, kultur och ras och hur dessa skiljer
sig från varandra. Men vad är det egentligen som möts då två olika kulturer möts?
Antropologin som vetenskap har i uppgift att undersöka kulturalitet och olika kulturer.
I det vardagliga språket drar man ofta paralleller mellan kultur och konst, vilket ger en
ytlig bild av begreppet kultur. Kultur handlar om mycket mera än konst. Den
traditionella beskrivningen av kultur formades redan under 1870-talet, då kultur
beskrevs som en komplex helhet som innefattar kunskap, tro, konst, moral och lagar.
(Kupiainen, 1994.)
Från och med 1970-talet har världen blivit alltmer mångkulturell. Detta i och med att
kapitalismen fick till stånd en globalisering och spridning av marknadsekonomin.
Globaliseringen har även fört med sig nya möjligheter och valmöjligheter för allt fler
13

Högström, O. & Lindroos, C.

människor. Förutom att synas i den ekonomiska världen har globaliseringen även
starkt påverkat det politiska beslutsfattandet, vilket även speglas i skolvärlden. I och
med de snabba förändringar som orsakas av globaliseringen måste samhället såväl som
individen kunna förändra och omvärdera sina värderingar. Det är därför viktigt att
skolan är en del av det aktuella samhället och håller sig uppdaterad. För den enskilda
läraren innebär detta att hen har de färdigheter som krävs för att hantera de olika
kulturer som är representerade i skolan. (Talib, 2002.)

3.4 Mångkulturalitet i skolan
För det finländska skolsamfundet har de utmaningar som mångkulturaliteten för med
sig kommit som en överraskning (Hilasvuori & Mikkola, 1994). Dock har mycket
arbete gjorts för att integrera elever med invandrarbakgrund i skolan, men skolan bör
ännu utnyttja de möjligheter till utveckling som mångkulturaliteten bidrar med
(Hilasvuori & Mikkola, 1994). Den primära arenan för mångkulturella möten i skolan
är klassrummet, där läraren och eleverna är i samverkan med varandra (Talib, 2002).
Dessa möten mellan olika kulturer i klassrummet, kräver en trygg atmosfär som ger
eleverna trygghet att vara sig själva (Talib, 2002). Olika sociala situationer och
hanteringen av konflikter kan skapa problem för elever med invandrarbakgrund,
eftersom de inte behärskar det inhemska språket (Talib, 2002). För en elev med
invandrarbakgrund krävs det i medeltal fem år för att kunskapsmässigt hinna ikapp
med det rådande skolspråket (Cummins, 2017). Förutom språkmuren kan problem i
skolan för elever med invandrarbakgrund orsakas av föräldrarnas begränsade
skolbakgrund samt att de inte är vana vid att stöda barnens skolgång (Räsänen &
Kivirauma, 2011). Detta betyder inte att dessa elever inte har möjlighet till
skolframgång, men elever med invandrarbakgrund stöter på dessa problem, vilket de
övriga eleverna inte gör (Räsänen & Kivirauma, 2011).
Hur syns mångkulturalitet i klassrummet och i den enskilde lärarens arbete? På grund
av mångkulturaliteten har lärarna hamnat i en ovanlig situation där de har begränsade
kunskaper om olika kulturer. Speciellt tydligt blir detta vid möten med olika kulturer
som sker i klassrummet. Dessa möten kan för läraren vara svåra att hantera. När läraren
och en elev från en annan kultur inte talar samma språk, kan det uppstå osäkerhet bland
båda parterna, vilket också syns i undervisningen. Eftersom kommunikationen i
14

Högström, O. & Lindroos, C.

lärandet sker genom muntlig och skriven text, kan det vara svårt för eleven att hänga
med i undervisningen. Då är det viktigt att läraren använder sig av ett tydligt
kroppsspråk och nonverbal kommunikation där gester och miner spelar en stor roll.
(Talib, 2002.)
Ett mångkulturellt lärande kräver möten mellan olika grupper. Detta gäller exempelvis
språk, genus eller etnicitet. För att dessa möten ska kunna ske i klassrummet är det
viktigt

att

grupperna

är

heterogena.

Dessa

möten

kräver

ett

speciellt

kommunikationssätt av läraren, där hen inte nedvärderar någon annan kultur eller
skapar konflikter mellan grupper. Vidare är det viktigt att läraren skapar diskussioner
där det öppet diskuteras om exempelvis rasism och fördomar. Detta ökar förståelsen
för andra kulturer. Förutom att lägga tyngdpunkten på kommunikationen är det viktigt
att läraren lägger tid på planeringen av lektionerna i en mångkulturell klass. Det är
viktigt att läraren tar i beaktande den kulturella bakgrunden, samt erfarenheterna och
språket. Likaså är det viktigt att läraren och skolan har en bra kontakt med föräldrarna.
Då kontakten med föräldrarna är bra gynnar det lärarens arbete märkbart. Föräldrarna
kallas ofta till skolan då deras barn har gjort något. Lahdenperä (2004) föreslår att
läraren hellre kunde ta vara på föräldrarnas erfarenheter och kunskaper. Skolan och
lärarna kan bjuda in föräldrar till ett samtal där pedagogiken och lärandet är i fokus.
På detta sätt förstärker läraren kontakten med föräldrarna och på så vis får föräldrarna
en bättre helhetsbild av skolans verksamhet. (Lahdenperä, 2004.)
Som vi tidigare har konstaterat har det finländska samhället i och med migrationen
under 1990-talet blivit alltmer mångkulturellt, vilket också har påverkat den finländska
grundskolan (Tikkanen, 2011). Därför är det viktigt att skolan utvecklas i takt med det
mångkulturella samhället. Det hör till skolans ansvar att det för elever med
invandrarbakgrund ordnas förberedande undervisning och att eleverna får
undervisning i såväl ett av de inhemska språken som sitt modersmål (Talib, 2002). Då
skolan tar reda på information om invandrarelever som är på väg att börja skolan,
exempelvis om tidigare skolgång och svårigheter, underlättar det arbetet för alla
skolans parter (Talib, 2002). Enligt Talib (2002) är en annan viktig faktor i arbetet med
integreringen av elever med annan kulturell bakgrund föräldrakontakten, där
hemkulturen och hemspråket beaktas och respekteras. Detta skapar en trygghet för
både eleven, föräldrarna och lärarna och underlättar skolgången.

15

Högström, O. & Lindroos, C.

4 Metod
Metodkapitlet inleds med en presentation av forskningsansats. Sedan redogörs analysoch datainsamlingsmetoder. Eftersom ett färdigt insamlat material för avhandlingen
har använts, presenteras de metoder som använts utgående från projektinformationen.
Avslutningsvis presenteras hur tillförlitlighet och trovärdighet och etiska aspekter har
tagits i beaktande.

4.1 Hermeneutik som forskningsansats
Utgående från vår studies syfte (se avsnitt 1.2) har vi valt hermeneutik som
forskningsansats. Forskaren bör i alla skeden av forskningsprocessen ta beslut och göra
bedömningar för att på ett framgångsrikt sätt nå ett resultat. Enligt Denscombe (2016)
är ett av de viktigaste besluten forskaren gör valet av forskningsansats. Vidare beskrivs
en ansats som en handlingsplan för att ha en klar bild av undersökningens process och
dess mål. Dock är det viktigt att skilja på forskningsansats och -metod. En
forskningsmetod är ett verktyg för datainsamlingen, exempelvis intervjuer, medan
forskningsansatsen mera handlar om processens helhet och syfte. Vid valet av
forskningsansats bör forskaren ha vissa praktiska aspekter i åtanke, till exempel
resurser, tillstånd att utföra datainsamlingen och till vem forskningen är riktad. Även
de etiska aspekterna är viktiga att ta i beaktande vid valet av forskningsansats, men
dessa återkommer vi till senare i kapitlet (se avsnitt 4.6). (Denscombe, 2016.)
Ordet hermeneutik härstammar från Hermes, de grekiska gudarnas budbärare. Inom
hermeneutiken är man alltså intresserad av att hitta ett budskap (Sjöström, 1994).
Sjöström (1994) påpekar att den kvalitativa analysen inom hermeneutiken inte har som
mål att söka efter egenskaper eller möjliggöra mätningar, utan istället är man
intresserad av att söka en annan typ av kunskap och uppnå en djupare förståelse. Inom
den kvantitativa analysen däremot ställer man insamlad data i någon form av skala och
gör därefter jämförelser (Sjöström, 1994). I vår avhandling försöker vi skapa oss en
djupare förståelse och bild av data vi har tillgång till. Vi försöker skapa oss en bild av
hur eleverna ser på språket i skolan och även hur skolans attityd till språk synliggörs.
Detta anser vi vore viktigt eftersom skolan är en del av det mångkulturella samhället
och borde utnyttja de möjligheter som flerspråkigheten och mångkulturaliteten

16

Högström, O. & Lindroos, C.

medför. Elevernas attityder och syn på flerspråkighet är en viktig del av skolans
språkliga landskap.
Inom hermeneutiken finns det tre teoretiska inriktningar, existentiellt inriktad
hermeneutik, misstankens hermeneutik och allmän tolkningslära. Existentiellt inriktad
hermeneutik, även kallad psykologiskt inriktad tolkningslära, går ut på att forskaren
på ett djupare plan förstår aktören bakom texten. Med hjälp av empati och inlevelse,
ska forskaren försöka förstå en annan människas syfte genom texten. Misstankens
hermeneutik grundar sig i att förstå vad texten handlar om, mera än aktören bakom
texten. Fokus ligger i detaljerna i texten, exempelvis ord, satser och tecken. Inom
denna inriktning finns det tydliga kvantitativa inslag. Den sista inriktningen, allmän
tolkningslära, handlar om att förstå och tolka texten i sin helhet. Målet inom denna
inriktning är även att kunna förmedla och tydliggöra textens innehåll och budskap åt
andra. (Westlund, 2009.)
I vår avhandling utgår vi främst ifrån existentiellt inriktad hermeneutik och allmän
tolkningslära. I vår analys av fotografierna försöker vi förstå vem aktören bakom
materialen är, men går även djupare än det och försöker skapa oss en förståelse för
avsikten med materialet. Vi försöker förstå syftet med materialet. Allmän tolkningslära
har vi använt oss av i analysen av enkäter. Vi har genom svaren på enkäterna skapat
tabeller och analyser som ger oss en helhetsbild av eleverna i årskurs 6 och hur de
använder sina språk.
Som forskare inom hermeneutiken utgår man från sin egen förförståelse, med detta
syftar man på de tankar, känslor och förkunskaper som forskaren har. Detta bör inte
ses som ett hinder, utan snarare som en möjlighet. Då man som forskare ser sina egna
tankar, känslor och förkunskaper som en möjlighet, underlättar det att se helheten i
forskningsproblemet. Exempelvis vid intervjuer är det viktigt att först läsa igenom hela
intervjun för att skapa sig en helhetsbild och därefter går man in på intervjuns olika
delar och fördjupar sig i dem. Inom hermeneutiken påpekas det att man som forskare
hela tiden använder sin egen förståelse som ett tolkningsverktyg. För att kunna förstå
helheten, krävs det även empati och medkänsla hos forskaren. Hermeneutisk forskning
kännetecknas av en tydlig abduktion, det vill säga att forskaren bör ta såväl helheten
som

de

individuella

delarna

och

olika

synvinklar

i

beaktande

under

forskningsprocessen. Inom vår avhandling har vi i analysen av fotografierna först
17

Högström, O. & Lindroos, C.

skapat oss en helhetsbild genom att se på alla bilder, sedan indelat dem i olika
kategorier för att kunna avgränsa och på djupet behandla olika synvinklar. (Patel &
Davidson, 2011.)
Inom våra studier har det i flertalet kurser diskuterats kring elevernas flerspråkighet
och mångkulturalitet och dess betydelse i samhället. Utgående från dessa förkunskaper
har vi i flera omgångar gått igenom och analyserat det forskningsmaterial som vi
använder oss av i denna avhandling. Först gick vi enskilt igenom fotografierna och
skapade oss en personlig bild av materialet. Därefter träffades vi och diskuterade våra
tankar kring fotografierna och analyserade dem tillsammans. Vi anser att detta har gett
oss en fördel eftersom vi lagt märke till olika saker och haft möjligheten att diskutera
och reflektera kring materialet.
I vår avhandling lägger vi stort fokus på olika språk och försöker genom att analysera
och tolka skapa oss en helhetsbild av flerspråkigheten i en skola. Inom hermeneutiken
menar forskare att språket är en inkörsport för kunskap om det genuint mänskliga.
Inom hermeneutiken intresserar man sig för att förklara företeelser. Man skapar sig
inom hermeneutiken alltså en förståelse för andra människor genom att tolka hur
mänskligt liv kommer till uttryck genom det talade och skrivna språket. (Patel &
Davidson, 2011). ”Man menar också att människor har intentioner, avsikter, som yttrar
sig i språk och i handling, och som det går att tolka och förstå innebörden av.” (Patel
& Davidson, 2011, s. 29).

4.2 Kvalitativa och kvantitativa metoder
Forskning börjar alltid med ett problem eller en fråga som man avser att lösa eller svara
på genom en undersökning. Forskaren är alltså intresserad av att fördjupa sig i
forskningsämnet och skaffa sig ny information. Intresset för en fråga eller ett problem
kan väckas på olika sätt, exempelvis om forskaren upptäcker frågor inom den egna
vetenskapen eller frågor som berör samhället. Det finns flera olika typer av
undersökningar, som främst skiljer sig i hur forskaren analyserar och bearbetar den
insamlade informationen. Forskning kan till exempel vara kvalitativt eller kvantitativt
inriktad. En kvalitativ forskning innebär att forskaren fokuserar på intervjuer och
tolkande analyser, som ofta är baserade på textmaterial. (Patel & Davidson, 2011.)
18

Högström, O. & Lindroos, C.

Inom den kvalitativa forskningen är man intresserad av att få fram beskrivande data:
människans egna tankar och ord i beskrivande format. Ofta vill man inom de
kvalitativa forskningsmetoderna karaktärisera något. Forskaren vill finna kategorier
eller modeller som beskriver det egna forskningsproblemet eller -området. Inom den
kvalitativa forskningen är det viktigt att forskaren är objektiv. Forskarens perspektiv
bör vara objektivt och hålla sig till det som ska undersökas. Det är viktigt att forskarens
personliga erfarenhet inte påverkar resultatet. Inom den kvalitativa forskningen utgår
forskaren från informantens personliga perspektiv och försöker på så vis få en
fullständig bild av informantens aktuella situation. För att stärka kvaliteteten på en
kvalitativ undersökning är det viktigt att forskaren planerar en informationsinsamling
som är relevant för undersökningen. (Olsson & Sörensen, 2001.)
I denna avhandling utgår vi från både fotografier och enkäter från en skola. Detta
betyder att avhandlingen främst utgår från kvalitativa data, men har vissa kvantitativa
inslag. Exempelvis har vi skapat kategorier av svaren i enkäterna för att skapa en
helhetsbild och förstå informanterna på en djupare nivå. Även fotografierna har
kategoriserats och analyserats med enkäterna i åtanke. På så vis har vi som forskare
skapat oss en helhetsbild av såväl enkäterna som fotografierna samt fått en aktuell
inblick i hur situationen i skolan såg ut vid tiden för datainsamlingen. (Se avsnitt 1.1
för materialbeskrivning.)
I en kvantitativ forskning fokuserar forskaren mera på siffror och arbetar mera med att
skapa och analysera statistik. Den kvantitativa forskningen utgår ofta från en teori
utgående från tidigare forskning (Olsson & Sörensen, 2001). Kvantitativa
forskningsmetoder utgår i huvudsak från siffror vid analys av data (Denscombe, 2016).
Forskare inom kvantitativ forskning är ofta intresserade av samband mellan två
variabler (Olsson & Sörensen, 2001). Exempelvis är man intresserad av hur
könsfördelningen ser ut inom en viss problematik eller fråga. Vidare skriver Olsson
och Sörensen (2001) att man inom den kvantitativa insamlingsmetoden ofta använder
sig av enkäter, där man är intresserad av svarsfrekvensen och -fördelningen av
frågorna. Vår avhandling är i huvudsak kvalitativ, men i kategoriseringen av enkäterna
finns även ett kvantitativt inslag, då vi har tagit reda på hur frekventa vissa
svarsalternativ är.

19

Högström, O. & Lindroos, C.

Sammanfattningsvis är det viktigt att man i ett tidigt skede av forskningen klargör ett
tydligt problem eller en fråga som man vill undersöka och få svar på (Patel &
Davidson, 2011). För att samla in data kan man använda sig av antingen en kvalitativ
eller kvantitativ metod. Dessa två metoder skiljer sig huvudsakligen på så vis att man
inom den kvalitativa forskningen är intresserad av att få en djupare förståelse av ett
fenomen och redogöra för detta genom att exempelvis skapa kategorier. Inom den
kvantitativa forskningen är forskaren istället mera intresserad av mätningar vid
datainsamlingen och statistik (Patel & Davidson, 2011).

4.3 Datainsamlingsmetoder
De empiriska data vi använder oss av i vår avhandling består av färdiginsamlat
material från forskningsprojektet VI VILL som startades 2011. (För en mer utförlig
presentation av projektet VI VILL, se avsnitt 1.1.) Denna avhandling utgår från
fotografier och enkäter som insamlats i och med projektet. Fotografierna är tagna i
skolans allmänna lokaliteter och enkäterna behandlar elevernas i årskurs 6
uppfattningar om sitt eget och de övriga elevernas språkbruk i både skolan och på
fritiden.

4.3.1 Enkät som datainsamlingsmetod
Man kan samla in data på olika sätt om och från människor. En forskare kan till
exempel intervjua en grupp människor, eller så kan forskaren observera människor i
olika situationer. Ett annat verktyg för att samla in information är genom att använda
sig av en enkät. Ordet enkät kommer från franskans enquéte och betyder ”rundfråga”.
Det finns olika typer av enkäter. De vanligaste är postenkäter och gruppenkäter. Med
postenkäter avser man enkäter som man skickar via post, exempelvis till stora företag.
Gruppenkäter är enkäter som en grupp människor får svara på. Då är flera personer
samlade för att svara på enkäten. En fördel med detta är att då kan den som är ansvarig
för forskningen svara på respondenternas frågor, om det uppstår sådana. Dock kan det
också hända att den ansvariga personen kan förstöra hela tillfället med ett olämpligt
beteende och otydliga instruktioner. Andra viktiga aspekter som man ska tänka på är
om frågorna ska ha fasta svarsalternativ eller inte. Om en enkät inte har fasta
20

Högström, O. & Lindroos, C.

svarsalternativ får skribenten fritt skriva sina svar. Positivt med detta är att då får
respondenten fritt skriva om sina tankar och åsikter. En negativ aspekt kring detta kan
vara att respondenten kan ha en oläslig handstil och att hen skriver för korta eller för
långa svar. Andra detaljer som måste tas i beaktande då man konstruerar enkäter är att
man använder sig av ett korrekt och vanligt språk, korta formuleringar och tydlig
layout. Vid enkätundersökningar är det viktigt att man undviker krångliga ord eller allt
för invecklade frågor, eftersom dessa är faktorer som ger en låg grad av tillförlitlighet.
(Trost & Hultåker, 2016.)
Enkäter kan alltså variera till såväl utseende som syfte. Men för att en enkät ska kunna
karakteriseras som en godtagbar forskningsenkät, bör den uppfylla tre kriterier. Det
första kriteriet är att information som samlas in ska kunna användas som data för
analys. Vid undersökningar i forskningssyfte är enkäternas uppgift att upptäcka
fenomen och inte att påverka attityder eller åsikter. Det andra kriteriet är att formuläret
ska bestå av en nedskriven serie frågor, där alla som besvarar frågeformuläret ska svara
på en identisk uppsättning frågor. Det tredje och sista kriteriet är att forskaren ska
samla in data genom att ställa frågor som är direkt knutna till forskningens syfte.
(Denscombe, 2016.)
Vi har använt oss av enkäterna från projektet VI VILL (se bilaga 1). Enkäterna är tio
till antalet och alla frågor har öppna svarsalternativ där eleverna fritt har fått skriva om
sin språkanvändning, både muntlig och skriftlig, i hemmet, skolan och på fritiden.
Fördelar med att använda sig av öppna frågor är att respondenterna inte begränsas av
färdiga svarsalternativ och får istället fritt skriva om sina tankar och åsikter (Trost &
Hultåker, 2016). Nackdelar med öppna frågor är att respondenterna skriver korta svar
med enstaka ord eller svarar utanför frågan (Trost & Hultåker, 2016). Denna enkät och
dess upplägg har även använts i tidigare undersökningar och har därmed visat sig
fungera väl i forskningssammanhang.

4.3.2 Fotografi som datainsamlingsmetod
I användningen av visuella bilder som data för forskningsinformation, kan forskaren
ur bilderna läsa den information som bilderna innehåller, samt hur bilderna framställer
saker i form av symbolik och dolda innebörder. Forskaren kan generera bilder specifikt
21

Högström, O. & Lindroos, C.

för undersökningssyftet, så kallade skapade bilder. Skapade bilder bidrar i denna
bemärkelse med primärdata och är ett värdefullt sätt att registrera fenomen. Genom de
visuella bilderna kan forskaren registrera exempelvis kulturer, händelser eller
människor. Registreringen kan forskaren göra genom att fotografera, filma eller
teckna. Vid insamlandet av data i visuella media, bör forskaren förutom tekniken, även
ta miljön i beaktande. Andra faktorer som inverkar på arbetet med bildbaserad data är
sociala och kulturella faktorer. Till exempel finns det situationer och ställen där det
inte är lämpligt eller tillåtet att filma eller fotografera. Om fotograferandet eller
filmandet berör människor är det speciellt viktigt att som forskare vara medveten om
den sociala och kulturella kontexten, eftersom människor kan uppfatta det hotfullt att
fångas på film och exempelvis bli självmedvetna och agera annorlunda än normalt.
(Denscombe, 2016.)
I fråga om analyserandet av bilder inverkar syftet med datainsamlingen på hur
forskaren ser på bilderna. Denscombe (2016) lyfter fram tre element i analyserandet
av bildbaserad data; bilden i sig, producenten och betraktaren. Ur bilden kan forskaren
avläsa innehåll, genre och stil. Producenten ger forskaren information om intentioner
och kontext, det vill säga när, varför, under vilka omständigheter, av vem och
skaparens avsikt med bilden. Tolkning och kontext kan av betraktaren läsas ur bilden.
Många samhällsforskare har dock konstaterat att man inte enbart kan se bilder som
neutrala avbildningar av verkligheten. Vad en bild föreställer eller avbildar är öppet
för tolkning och personlig analys. Då blir värdet för forskaren bildens betydelse; vilken
betydelse får bilden i en given kultur, en viss tidpunkt, i den specifika kontext där den
producerats. (Denscombe, 2016.)
Fotografierna vi använder oss av i denna avhandling är tagna i en finlandssvensk skola
i Närpes stad. Bilderna är tagna i skolans allmänna lokaliteter och på bilderna syns
olika delar av skolans språklandskap, som exempelvis elevarbeten, skyltar och
information. I vår analys av fotografierna har vi tagit fasta på vem som är aktören eller
producenten till bilden, vad bilden innehåller och vad vi som betraktare kan avläsa ur
bilden. (Projektinformation, 2015.)

22

Högström, O. & Lindroos, C.

4.4 Bearbetningen och analysen av data
I denna avhandling utgår vi i huvudsak från en kvalitativ metod. Dataanalysen i den
kvalitativa forskningen innebär att man systematiskt undersöker och ordnar sitt
datamaterial för att få fram ett resultat. Detta innebär ofta en utmaning för forskaren,
eftersom hen har en stor mängd data som undersöks. Utmaningen ligger då i att
datamaterialet måste bearbetas, organiseras, kodas och brytas ner till en hanterbar
helhet för att få fram eventuella mönster i datamaterialet. För att underlätta den
kvalitativa analysen kan man särskilja några olika huvudmetoder: koncentrering,
kategorisering, tolkning och modellering. I korthet går koncentrering ut på att man
fokuserar på till exempel kärnfulla formuleringar vid textanalys. Kategorisering
betyder som namnet säger att datamaterialet indelas i olika kategorier. Tolkning
innebär att forskaren gör en djupdykning i materialet och analyserar ur ett djupare
perspektiv. Modelleringen handlar om att förklara en teoretisk modell. (Fejes &
Thornberg, 2009.) Vår avhandling utgår från tolkning och kategorisering, eftersom vi
har tolkat fotografier i flera omgångar och skapat kategorier utgående från innehållet i
fotografierna.
Ytterligare ett exempel på en kvalitativ analysmetod är innehållsanalys, där man
kvantifierar innehållet och går in på detaljerna. I vår avhandling utgår vi från
innehållsanalys. Vi anser att denna analysmetod lämpar sig bra för vår avhandling,
eftersom innehållsanalys kan tillämpas både på texter, skrifter och bilder. Vidare
innebär innehållsanalys att man utgår ifrån ett lämpligt textmaterial och exempelvis
bilder. Också inom innehållsanalysen bryter man ner materialet i mindre delar och
analyserar till exempel enstaka meningar, stycken eller bilder. I vår avhandling
skapade vi oss först en helhetsbild av det visuella språkliga landskapet genom att
analysera fotografierna i sin helhet. Därefter gick vi in på detaljerna och analyserade
de enskilda fotografierna. En annan viktig del av innehållsanalysen är att skapa
kategorier för datamaterialet och på så vis skapa sig en bild av vad som framkommer
i det insamlade materialet. Innehållsanalysens styrkor ligger i att analysmetoden kan
upprepas av andra forskare, men en nackdel kan vara att hantera det underförstådda i
materialet. Sammanfattningsvis avslöjar innehållsanalysen vad som är relevant i
datamaterialet, exempelvis ord eller idéer. Även värderingar och prioriteringar syns då
forskaren gör en innehållsanalys, exempelvis i vilken ordning forskaren presenterar

23

Högström, O. & Lindroos, C.

olika saker eller i vilken mån forskarens positiva och negativa åsikter syns.
(Denscombe, 2016.)
I vår avhandling har vi analyserat både enkäterna och fotografierna noggrant. Vi har
bearbetat, skapat oss en helhetsbild och sedan kategoriserat både enkäterna och
bilderna. Resultatet redovisas med hjälp av bildexempel och enkla tabeller av
enkätmaterialet. Slutligen har en sammanfattning gjorts av såväl bilderna som
enkäterna.

4.4.1 Bearbetningen och analysen av enkäterna
Då forskare studerar och tolkar en text är det viktigt att hen till en början får en
helhetsuppfattning vad texten handlar om. Om forskaren har ett brett material kan hen
behöva läsa materialet flera gånger. Här är det viktigt att hen läser texten så neutralt
som möjligt och är öppen för vad som kommer emot. I detta skede ska forskaren vara
försiktig med att göra tolkningar överhuvudtaget. Nästa steg är för hen att lägga
uppmärksamhet på olika återkommande uttalanden. Detta kan till en början vara på en
ytlig nivå och senare gå in på en djupare nivå där forskaren studerar meningar och
enskilda ordval. Här kan forskaren börja göra olika tolkningar. Vidare är det viktigt att
hen i detta skede lyfter fram olika huvudbudskap och möjligtvis skapar olika kategorier
för att synliggöra resultaten. Även en hänvisning till tidigare forskning och aktuell
litteratur kan tydliggöra det som forskaren kommit fram till. (Westlund, 2009.)
I vår avhandling har vi utgått från enkäter och fotografier. Enkäterna har bearbetats
och analyserats i flera omgångar. Till en början skapade vi oss en helhetsuppfattning
av svaren och namngav enkäterna för att lättare hålla ordning på materialet. Därefter
gick vi in på en djupare nivå och försökte skapa olika kategorier av svaren. Vi
undersökte också om det framkom upprepade uttalanden eller andra fenomen som var
värda att notera. Slutligen skapade vi enkla tabeller för att tydligt presentera vad vi har
kommit fram till och huruvida det fanns skillnader i svaren. Vanligtvis presenterar man
resultaten av enkäter i exempelvis tabeller eller diagram. Båda dessa sätt är bra men
det finns några aspekter som man ska ta i beaktande. Då man framställer resultatet i
tabellform ska man vara medveten om hur man uttrycker sig och exempelvis undvika
alltför noggranna procenttal. I vår undersökning har vi använt oss av enkla tabeller.
24

Högström, O. & Lindroos, C.

Detta eftersom vi hade få respondenter och för att göra det lättare för läsaren att avläsa
resultatet. (Trost & Hultåker, 2016.)

4.4.2 Bearbetningen och analysen av fotografierna
Liksom enkäter kan också visuella bilder användas som datainsamlingsmaterial.
Bilder kan vara värdefulla för forskningen i likhet med övriga typer av material
(Denscombe, 2016). I vår avhandling har vi använt oss av fotografier. Fotografierna
har tagits i skolans allmänna lokaliteter. Fotografierna var 99 till antalet och liksom
med enkäterna har vi gått igenom bilderna i flera omgångar. Vi har sedan gjort olika
kategorier för att lättare kunna se vad som kommer fram i bilderna. Först delade vi in
fotografierna i tre huvudkategorier: bild och text, material och språk. Dessa tre
kategorier valde vi för att de stöder våra forskningsfrågor och för att det var detta vi
kunde avläsa ur fotografierna. Inom varje huvudkategori har vi sedan skapat flera
underkategorier, för att ytterligare förtydliga indelningen (se figur 1 i kapitel 5). Några
exempel på underkategorier är symboler, elevarbeten, flerspråkiga fotografier och
information.

Bild 1 Exempel på bild som ingår i flera kategorier

Efter att ha kategoriserat bilderna, analyserade vi fotografierna inom varje kategori
och underkategori. I vår analys av fotografierna tog vi fasta på vilka språk som syntes,
25

Högström, O. & Lindroos, C.

om det fanns någon typ av stöd för att förstå texten på fotografierna och innehållet i
texterna eller bilderna på fotografiet. Dessutom funderade vi kring vem som var aktör
bakom innehållet i fotografiet och vem innehållet riktade sig till. I vår analys av
fotografierna fokuserade vi inte i så stor utsträckning på multimodaliteten, utan
fokuserade mera på språkliga och kulturella aspekter. I samband med analysen
diskuterade vi även kritiskt kring hur man i skolan bättre kunde ta i beaktande elever
med annan språklig bakgrund och vilka verktyg man kunde ha använt för att stöda
inlärningen av skolspråket. Vi diskuterade även hur man kunde stärka elevernas
mångkulturella identiteter genom att ha en del material på elevernas hemspråk även i
skolans allmänna lokaliteter. Urvalet av exempelfotografier som används i
avhandlingen gjordes utgående från vilka bilder som tydligt representerade de olika
kategorierna och huruvida fotografierna lyfte fram det som vi kunde analysera
utgående från dem. Vissa av fotografierna hörde till flera kategorier eller innehöll
samma föremål, vilket även inverkade på urvalet. Exempelvis bild 1 ingår i kategorin
bild och text eftersom den innehåller bilder och text men ingår även i underkategorin
elevarbeten eftersom aktören bakom produkten är eleverna.

4.5 Tillförlitlighet och trovärdighet
Oberoende av vilken metod man använder sig av i sin datainsamling, är det viktigt att
man kritiskt granskar och avgör hur tillförlitlig och giltig den insamlade informationen
är (Bell, 2006). Då det kommer till tillförlitlighet och trovärdighet är det viktigt att
komma ihåg vad man undersöker och varför man undersöker under hela processen
(Tuomi & Sarajärvi, 2002). Vidare poängterar Tuomi och Sarajärvi (2002) att man
som forskare även bör klargöra för sig själv, varför man anser att forskningen är viktig
och hur ens förväntningar har förändrats under forskningsprocessen. Även i frågan om
insamlandet och analysen av materialet är det viktigt att klargöra hur man har
analyserat och vilka resultat man har fått (Tuomi & Sarajärvi, 2002).
Med reliabilitet, också kallat tillförlitlighet, avser man i vilken utsträckning en
forskning ger samma resultat med samma metoder i liknande omständigheter (Bell,
2006). Dock är det viktigt att notera att tillförlitligheten har olika betydelser gällande
kvalitativa och kvantitativa studier (Patel & Davidson, 2011). I den kvantitativa
studien är man intresserad av vilka värden olika variabler har, medan man i den
26

Högström, O. & Lindroos, C.

kvalitativa studien försöker få en djupare förståelse för hur respondenterna tänker
(Patel & Davidson, 2011). Som exempel ger Patel och Davidson (2011) att man inom
en kvantitativ studie ser det som dålig tillförlitlighet då en respondents svar är olika då
samma fråga ställts vid olika tillfällen. Detta ses dock inom en kvalitativ studie inte
som låg tillförlitlighet, utan här fokuserar man istället på tillförlitligheten mot
bakgrund av de unika situationer som råder under de olika intervjutillfällena.
I vår avhandling har vi tagit tillförlitligheten i beaktande genom att noggrant och
kritiskt analyserat enkäterna och fotografierna. Vi har gått igenom såväl enkäter som
fotografier i flera omgångar och därefter indelat dem i olika kategorier för att få en
bättre helhetsbild av innehållet. Också genom att tydligt välja en metod och genom att
analysera resultaten grundligt har vi stärkt tillförlitligheten i vår avhandling.
Med trovärdighet, också kallat validitet, syftar man på det faktum att undersökningen
faktiskt mäter det den ska mäta (Bell, 2006). En annan definition är att trovärdigheten
syftar på noggrannhet och precision i data, med detta menas också hur lämpligt
datamaterialet är för den aktuella undersökningen (Denscombe, 2016). Gällande
trovärdigheten kännetecknas en kvantitativ studie av noggrannhet vid mätning och bra
instrument, medan en kvalitativ studie har fokus på att upptäcka, tolka och förstå
innebörden och att observera företeelser (Patel & Davidson, 2011). Om man
exempelvis är intresserad av hur många gånger i veckan informanterna läser
dagstidningen, så måste svarsalternativen handla om veckans dagar och inte innehålla
begrepp som ofta, sällan eller aldrig, eftersom detta mera mäter attityder (Trost &
Hultåker, 2016). Man kan förstärka trovärdigheten i en undersökning på olika sätt. Vid
enkätundersökningar måste enkäten ha noggranna instruktioner för hur den ska
besvaras, för att säkerställa detta kan man exempelvis först låta en testgrupp svara på
frågorna i enkäten (Patel & Davidson, 2011). Vidare beskriver Patel och Davidson
(2011) hur man i kvantitativa studier på motsvarande sätt bör vara noggrann vid
mätningen av resultaten, samt ha en god teoretisk grund.
Det är viktigt att komma ihåg att tillförlitligheten och trovärdigheten ofta har ett starkt
samband. Som exempel kan nämnas att om en undersökning eller studie saknar
tillförlitlighet så saknar den också ofta trovärdighet. Det ena väger dock inte upp det
andra, om tillförlitligheten är hög så behöver inte trovärdigheten automatiskt vara det.
(Bell, 2006.)
27

Högström, O. & Lindroos, C.

Materialet som vi använder oss av i denna avhandling, har samlats in i och med
projektet VI VILL. Detta betyder att vi själva inte har varit med vid insamlingen eller
kunnat påverka det insamlade materialet. Enkäten som vi har fått tillgång till, har
använts och insamlats i och med ett tidigare forskningsprojekt gjort av Klemets år
2015. Vid insamlingen av enkäterna har Klemets (2015) närvarat vid tillfället och
därför kunnat svara på frågor och ge tilläggsinformation, vilket har stärkt enkätens
trovärdighet.

4.6 Etiska aspekter
”Samhällsforskare förväntas närma sig sin uppgift på ett etiskt sätt.” (Denscombe,
2016, s. 423). Detta innebär att man som forskare ständigt måste ta i beaktande
huruvida deltagarna påverkas av undersökningen. Informanterna bör inte ha det sämre
ställt efter forskningen än de hade vid forskningens början. Detta innebär även att
psykologisk skada bör undvikas, med detta menas att informanterna inte bör utsättas
för stress eller traumatiska händelser. Forskaren förväntas alltså vara öppen och tydlig
med vad hen gör. Forskaren kan till exempel delge en kort sammanfattning om
forskningen, där det tydligt framkommer syfte, insamlingsmetod och hur resultaten
används. De som deltar i forskningen bör i förväg få veta vad som förväntas av dem
och eventuella förmåner som kan fås. Även forskningens varaktighet och eventuella
kostnader bör klargöras. En viktig aspekt som forskaren bör informera informanterna
om, är att de har rätt att dra sig ur studien om de så önskar.
En vetenskaplig forskning, ska påvisa en god etik (Larsson, 1994). Forskning överlag
har en viktig roll för såväl den enskilda individen som samhället. Därför är det viktigt
att forskningen behandlar väsentliga frågor och att den håller en hög kvalitet. I och
med detta finns det även olika krav som ställs på forskningen som bedrivs, dessa krav
behandlar bland annat de forskningsetiska principerna. Inom forskningsetiken finns
det

alltså

fyra

huvudkrav:

informationskravet,

samtyckeskravet,

konfidentialitetskravet och nyttjandekravet. (Vetenskapsrådet, [u.å].)
Informationskravet handlar om hur varje deltagare i undersökningen bör informeras
tydligt om undersökningens syfte och risker och fördelar med att delta i
undersökningen. Med samtyckeskravet syftar man på att deltagarna i undersökningen
28

Högström, O. & Lindroos, C.

deltar frivilligt och när som helst kan avbryta sitt deltagande. Konfidentialitetskravet
handlar om att informanternas personuppgifter och konfidentialitet bör förvaras så att
obehöriga personer inte kan ta del av dem. Det sista huvudkravet, nyttjandekravet,
handlar om att den information som samlas in av deltagarna endast används i
forskningssyfte och inte för exempelvis marknadsföring. (Vetenskapsrådet, [u.å].)
Samtyckeskravet i denna avhandling har tagits i beaktande genom att enkäten,
tillsammans med information om projektet VI VILL, skickades ut till skolans rektor.
Även klassläraren har fått ett informationsbrev om undersökningen, som också
elevernas vårdnadshavare fick ta del av. För fotografierna av skolans allmänna
lokaliteter hade kommunen gett ett forskningstillstånd. Gällande denna avhandlings
konfidentialitet har enkäterna numrerats och namngetts som A1, A2 och så vidare. De
fotografier som innehåller skolans namn eller elevers namn, kommer inte att synas i
avhandlingen. (Projektinformation, 2015.)

29

Högström, O. & Lindroos, C.

5 Resultatredovisning
I detta kapitel presenteras avhandlingens resultat. Vi har valt att presentera resultaten
enligt forskningsfrågorna och kategoriindelningen av fotografierna. Eftersom
fotografierna var så många till antalet ansåg vi det vara enklare att analysera och
redovisa

dem

enligt

den

kategorisering

vi

beskriver

i

kapitel

4.4.2.

Resultatredovisningen är indelad i fem avsnitt: i de tre första avsnitten presenteras hur
det visuella språkliga landskapet ser ut i en mångkulturell skola i Österbotten, enligt
de huvudkategorier vi har valt att indela fotografierna i. I avsnitt 5.4 presenteras hur
eleverna i årskurs 6 uppfattar sin egen språkanvändning och det språkliga landskapet i
skolan och i avsnitt 5.5 presenteras skillnaderna mellan det visuella språkliga
landskapet i skolan och elevernas uppfattningar. Nedan finns figur 1 för att ytterligare
förtydliga kategoriserningen av fotografierna.

Figur 1 Kategoriseringen av fotografierna

30

Högström, O. & Lindroos, C.

5.1 Bild och text
Denna huvudkategori innehåller fotografier i vilka man kan se såväl bilder som text.
Den enda underkategorin till denna huvudkategori är symboler. Symbolerna syns
exempelvis på skyltar som ger information om nödutgångar eller var brandsläckare
finns (se bild 2). Underkategorin symboler innehåller fotografier utan text och med
enkla bilder. De flesta av symbolerna är de vedertagna och internationella symbolerna
för exempelvis ”WC” eller nödutgångar. Symbolerna är tacksamma ur ett språkligt
perspektiv, eftersom de inte innehåller någon text och är lätta att känna igen och förstå.

Bild 2 Exempel på symbol

Fotografierna som innehåller både bild och text är exempelvis instruktioner som
innehåller förtydligande bilder eller elevarbeten med någon form av text och bild.
Ytterligare syns i denna kategori olika informerande skyltar och bilder om var till
exempel specialundervisningen äger rum och annan information riktad till elever.

31

Högström, O. & Lindroos, C.

Bild 3 Exempel på informerande skylt

Bild 3 föreställer en skylt som vi antar är placerad på dörren till
specialundervisningsutrymmena i skolan. För någon som inte kan svenska så bra bidrar
inte bilden till att förklara vad texten säger. De lekande barnen kan exempelvis tolkas
som att detta är ett lekrum eller ett rum för eftermiddagsverksamhet. Vi anser att en
bild på specialläraren på ett bättre sätt hade bidragit till informationen som man vill ge
med denna skylt.

Bild 4 Exempel på information i form av bild och text

Bild 4 föreställer en lista över mål i skolan. Vi antar att aktören bakom denna lista är
en lärare, som eventuellt har skapat dessa mål tillsammans med eleverna. De olika
målen är skrivna i en bakgrund som föreställer en bok med ett öppet uppslag och texten
är skriven på svenska. Som Sahlström m.fl. (2012) påpekar är det viktigt att
upprätthålla en skolspråksstödjande miljö. Dock anser vi att man kanske kunde ha
använt sig av en annan bild, för att förtydliga vad texten förmedlar. Om en elev med
svaga kunskaper i skolspråket inte förstår texten i denna lista, så bidrar inte bilden av
boken till förståelsen. Dessutom ger den handskrivna texten en känsla av att texten inte
32

Högström, O. & Lindroos, C.

är så officiell eller viktig. Hade texten varit maskinskriven hade det gett läsaren ett
mera seriöst och officiellt intryck.

Bild 5 Exempel på bild som stöder texten

Bild 5 föreställer en skylt där bilden åtminstone till viss del stöder texten. Bilden som
är en variant av den internationella symbolen för rökförbud är lättförstådd och kräver
inga språkliga kunskaper. En person som inte förstår svenska förstår helheten av
informationen på skylten, dock kan detaljerna som förbjuder rökningen såväl inomhus
som utomhus falla bort.

5.2 Material
Den andra huvudkategorin har vi valt att döpa till material. Inom denna kategori finns
underkategorierna böcker, elevarbeten i form av konstverk och information utan
stödande bilder. Indelningen i kategorierna har gjorts främst utgående från aktörerna
bakom produkten. Böckerna har författaren som aktör, men det är också skolan som
valt att använda sig av dessa böcker. Elevarbetena är gjorda av eleverna och därmed
är även de aktörerna bakom produkterna. Den sista underkategorin är information och
aktörerna bakom informationen i dessa fotografier varierar. Viss information är
producerad av kommunen, medan annan är producerad av lärare eller rektorn.
33

Högström, O. & Lindroos, C.

Fotografierna på böcker är alla tagna av det som vi tolkar som skolans egna lilla
bibliotekshylla. På fotografierna finns såväl läroböcker som skönlitteratur. Av de titlar
vi på bilderna kan tyda, exempelvis på bild 6, är majoriteten på svenska. Det är bra att
det finns ett stort utbud av svenska böcker, eftersom det är speciellt viktigt för elever
med annat modersmål än skolspråket att få läsa på skolspråket (Sahlström m.fl., 2012).
Dock anser vi att det är lite förvånande att utbudet av finska och engelska böcker är så
litet, när dessa språk ändå undervisas till de flesta elever i skolan. Cummins (2017)
hänvisar till en forskning gjord av Neuman (1999) där man undersökte vilken inverkan
utbudet av böcker i skolan hade på elevernas språkutveckling. I denna undersökning
kom det fram att språk- och skrivutvecklingen förbättrades markant om bokutbudet
var stort och utnyttjades. I och med detta anser vi att det skulle vara viktigt att det i en
mångkulturell skola finns ett ordentligt utbud av kvalitativa böcker.

Bild 6 Exempel på skolans bokutbud

I kategorin elevarbeten finns det fotografier på olika konstverk och arbeten gjorda av
skolans elever. Även elevarbetena som innehåller text, är gjorda på svenska. Särskilt
elevarbetena i bild 7 är starkt knutna till den finländska kulturen. På elevernas
konstverk har den kända finska designen av Marimekko målats. Ladberg (2000) lyfter
fram språkets olika funktioner och nämner bland annat att språkets funktion är att
uttrycka identitet och förmedla kultur. Elevarbetena i bild 7 förmedlar tydligt den
finländska kulturen och anknutet till konstverken finns även en kort faktatext om
Marimekko (se bild 8).

34

Högström, O. & Lindroos, C.

Bild 7 Exempel på elevarbeten

Bild 8 Faktatext till elevarbeten

I underkategorin information finns till exempel fotografier på veckoscheman, ritningar
över skolan och information om elevvård. Även här är majoriteten av texten på svenska
och inga bilder som stöder texten har använts.

Bild 9 Gymnastiksalens veckoschema

I bild 9 kan man se veckoschemat för skolans gymnastiksal. På schemat finns tider för
motionsverksamhet som bedrivs av föreningar utanför skoltid. Schemat är skrivet
endast på svenska och inga symboler eller bilder som skulle förklara verksamheten
finns. Här skulle man ha kunnat väcka intresse även hos exempelvis de föräldrar som
35

Högström, O. & Lindroos, C.

inte talar svenska om man hade marknadsfört sin verksamhet även med bilder och
symboler som stöder texten.

5.3 Språk
Huvudkategorin språk är som namnet säger, indelad enligt vilka språk som syns i
fotografierna och i skolan. Här har vi gjort fyra underkategorier: svenska, finska,
tvåspråkig och flerspråkig. Inom underkategorin tvåspråkig har vi placerat fotografier
som innehåller både svenska och finska. Inom flerspråkiga kategorin har vi placerat
fotografier som innehåller svenska, finska och engelska. Trots att skolan är en
mångkulturell skola med flera språk representerade hos eleverna är det nästan endast
svenskan som finns representerad i det visuella språklandskapet i skolan.
Cummins (2017) påpekar att man i undervisningen av flerspråkiga elever bör utgå från
forskning för att ge alla elever möjligheten att nå skolframgång. Undervisningen bör
läggas upp så att skolspråket används så mycket som möjligt i både kommunikation
och tänkande (Ladberg, 2000). Vi kan alltså förstå varför man använder svenskan i så
stor utsträckning med tanke på att det är svenskan som är skolspråket. Dock är det
viktigt att även uppmuntra eleverna att utveckla även sin flerspråkiga identitet.
Cummins (2017) lyfter till exempel fram en Pisa-mätning från år 2003 och 2006 som
tyder på att länder som Kanada och Australien, där man har uppmuntrat invandring
under de senaste årtiondena, klarar sig bättre i läsförståelse.
Den största underkategorin är svenska. Kategorin innehåller i huvudsak skyltar som
finns på exempelvis klassrum eller städskrubbar. Speciellt för yngre barn fungerar
modersmålet som en trygghet (Ladberg, 2000). Vidare poängterar Ladberg (2000) att
det för ett litet barn kan vara skrämmande att hamna i en miljö där man inte förstår
eller blir förstådd. Därför anser vi att det skulle vara viktigt att även en del av
informationen som syns på skyltar skulle vara representerad också på elevernas
hemspråk. Genom att visualisera elevernas hemspråk riktas uppmärksamheten
automatiskt mot dessa elever och bekräftar också deras språkliga identitet (SlotteLüttge & Forsman, 2013).

36

Högström, O. & Lindroos, C.

Bild 10 Exempel på information på endast svenska

Bild 10 är ett bra exempel på en bild som med några symboler och bilder lätt kunde
förbättras. Genom att med en kalender tydliggöra vilka dagar skolhälsovårdaren är på
plats, skulle informationen nå även de som inte kan svenska. Dessutom kunde
internationella symboler för hälsovård, exempelvis ett kors, samt någon symbol för en
telefon tydliggöra vilken av alla siffror som är telefonnumret. På detta sätt kan man
utan att använda sig av olika språk tydliggöra informationen och se till att den når flera.
Symboler och bilder är ett ypperligt hjälpmedel som inte kräver språkkunskaper hos
varken aktören eller mottagaren. Genom att lägga till flera symboler och bilder kunde
man i denna skola även höja förståelsen och tryggheten hos eleverna med annan
språklig bakgrund.

Bild 11 Energibevis på finska

37

Högström, O. & Lindroos, C.

Inom underkategorin finska finns det två bilder representerade. I denna kategori
inkluderade vi de bilder där enbart finska var representerat, därav det låga antalet bilder
i kategorin. Här finns till exempel en del böcker på finska som finns i skolans
bibliotekshylla och någon typ av energibevis för skolbyggnaden (bild 11). Vi är en
aning förvånade över att finskan inte finns representerad i större skala i skolan, då det
ändå är ett av språken som undervisas. Glgu 2014 lyfter fram att ett av målen för
finskundervisningen är att uppmuntra eleverna att uppmärksamma finskan i sin
omgivning, samt att väcka intresse för finska och att eleverna värdesätter såväl finskan
som svenskan som nationalspråk (Utbildningsstyrelsen, 2014). Vi anser att detta
försvåras för eleverna eftersom finskan är mycket sparsamt representerad i skolan och
dess lokaliteter.

Bild 12 Instruktioner på svenska och finska

Kategorin tvåspråkighet innehåller bilder med både finska och svenska. Även i denna
underkategori finns det ganska få bilder. På bilderna finns främst information från
aktörer utanför skolan. Exempelvis är instruktionerna på bild 12 gjorda av Vasa
sjukvårdsdistrikt. Dessutom innehåller instruktionerna på bild 12 bilder som stöder
instruktionerna, man kan alltså få en uppfattning om vad texten gäller även om man
inte förstår texterna. Dessa typer av multimodala texter stöder elever med annat
hemspråk, eftersom de med hjälp av bilderna kan förstå innehållet (Wedin, 2010).
38

Högström, O. & Lindroos, C.

Underkategorin flerspråkighet innehåller bilder där flera än ett språk finns
representerade och där språken inte är enbart finska och svenska. Bilderna i denna
kategori är få till antalet och på bilderna finns till exempel böcker från skolans
bibliotekshylla och produkter i skolan med texter på flera språk. Språken som är
representerade i dessa bilder är finska, svenska och engelska (se bild 13). I och med
att språket fungerar som ett medel för inlärningen, är det viktigt att skolan ger det stöd
som flerspråkiga elever behöver för att utveckla både språk och kunskap parallellt
(Salameh, 2012b).
Speciellt viktigt är det, såväl i skolan i allmänhet som i undervisningen, att utveckla
undervisningsmetoder som gynnar elever med annan språklig bakgrund (Norén &
Ramsfeldt, 2010). Genom att ta elevernas flerspråkighet och hemspråk i beaktande
stärker man elevernas språkliga identitet. Bekräftandet av elevens språkliga identitet
handlar i stora drag om att uppmärksamma olika frågor kring språklig bakgrund och
språkanvändning på ett positivt sätt (Slotte-Lüttge & Forsman, 2013). Slotte-Lüttge
och Forsman (2013) menar att man konkret kan göra detta genom att låta eleverna
fundera och diskutera kring språkfrågor och språklig mångfald. Genom att som lärare
visa intresse för elevernas språkanvändning, skapas en trygghet för eleverna att öppet
använda sig av sitt språk.

Bild 13 Exempel på flerspråkighet i form av böcker på svenska, finska och
engelska

39

Högström, O. & Lindroos, C.

5.4 Uppfattningar om egen språkanvändning och skolans
språkliga landskap i årskurs 6
I detta avsnitt utgår vi från de enkäter som eleverna i årskurs 6 har svarat på. Vi har
kategoriserat svaren på enkäterna och skapat enkla tabeller för att tydligt synliggöra
resultaten. Enkäterna är tio stycken och vi har namngett enkäterna från A1 – A10 för
att försäkra oss om respondenternas anonymitet. Enkäten i sin helhet behandlar både
religion och språk, men vi har använt oss av endast de sju frågor som behandlar
språket. Enkäten finns bifogad i bilaga 1.
Tabell 1Elevernas uppfattningar om vilka språk som talas i skolan

Frågorna som behandlar språket tar upp elevernas egen språkanvändning, både
muntligt och skriftligt och även vilka språk som talas i skolan. I enkäten har
respondenterna även fyllt i ålder, modersmål och kön. I vår avhandling har vi fokuserat
extra mycket på fråga nummer sju som handlar om vilka språk som talas i
respondentens skola. Detta eftersom vi får en inblick i elevernas syn på
språklandskapet i skolan och för att svaren på denna fråga ger oss en jämförelse med
bildanalyserna. Tabell 1 illustrerar elevernas svar på fråga sju: Vilka språk talas i din
skola?
Som det framkommer i tabellen har respondenterna lyft fram många olika språk som
talas i skolan. Denna fråga tydliggör skolans mångkulturalitet och respondenternas
uppfattning om skolans språklandskap. Man kan även anta att eleverna har svarat på
frågan utgående från sitt eget och sina kompisars olika modersmål. Ett exempel på
40

Högström, O. & Lindroos, C.

detta är att bosniskan, enligt respondenterna, är vanligare än finskan. Intressant är
också att många andra språk har lyfts fram, exempelvis litauiska, tyska, vietnamesiska
och spanska. I enkätsvaren lyftes även dialekt fram som ett eget ”språk”. Detta kan
bero på den starka dialekt som finns i Närpes. Ladberg (2000) påpekar att
flerspråkighet måste erkännas såväl av familjen som i skolan, för att barnet ska känna
sig trygg med sin språkliga identitet. Eftersom respondenterna då de svarade på
enkäterna gick i årskurs 6, antar vi att de har en god uppfattning om språket och dess
mångfald i skolan.
I vår avhandling är vi som sagt speciellt intresserade av hur elevernas syn på skolans
språklandskap skiljer sig från det språklandskap vi kan urskilja ur fotografierna vi har
analyserat. Här kan vi lyfta fram att det trots att eleverna lyfter fram bosniskan som ett
allmänt språk i skolan, inte syns i fotografierna. Språklandskapet vi urskiljer i vår
analys av fotografierna är dominerande svenskspråkigt. Inte ens de språk som
undervisas, finska och engelska, finns representerade till någon nämnvärd andel i
skolans allmänna lokaliteter. Om man i skolan inte uppmärksammar elevens språk,
kultur eller ursprung uppfattar eleven att hens identitet inte är viktig och inte erkänns
(Ladberg, 2000). Dock vet vi ju inte hur språklandskapen ser ut i klassrummen. Skolan
har som uppgift att förbereda eleverna för det mångkulturella och moderna samhället
som väntar efter skolgången (Strandberg, 2010). Därför anser vi att det skulle vara
viktigt att man i skolan lyfter fram elevernas mångkulturalitet och flerspråkighet som
tydligt framkommer i elevenkäterna.

5.5 Skillnader mellan det visuella språkliga landskapet i
skolan och elevernas uppfattningar om det
Som det framkommit i vår analys av fotografierna från skolans allmänna lokaliteter,
så finns det inga spår av mångkulturalitet eller flerspråkighet. Majoriteten av språket
som syns i fotografierna är svenska och de få bilder som innehåller något annat språk
är gjorda av utomstående aktörer. Förvånande för oss var även avsaknaden av finska
och engelska som ju är språk som det undervisas i. Då man som lärare planerar för
språklärande på skolan är det viktigt att man skapar situationer för sociala
samhandlingsarenor (Vesteraas Danbolt & Iversen Kulbrandstad, 2013). Detta kan
man exempelvis göra genom att skapa så kallade klassrumskulturer för språklärande.
41

Högström, O. & Lindroos, C.

Som sagt får vi inte av fotografierna någon bild av språklandskapen i klassrummen,
men vi anser ändå att det skulle vara viktigt att mångkulturaliteteten och
flerspråkigheten görs synlig även i skolans allmänna lokaliteter.
Förutom språket har vi även försökt lyfta fram det kulturella i fotografierna från
skolan. Det tydligaste tecknet på kultur är elevarbetena som vi lyft fram i bild 7 och
bild 8. I dessa bilder har eleverna målat de välkända Marimekkoblommorna som är
starkt knutna till den finländska konsten och kulturen. Ladberg (2000) lyfter fram att
kulturen finns i så gott som alla undervisningsämnen: ”Undervisning är kulturellt
betingad då den bygger på företeelser som är givna och självklara i den kulturen,
företeelser som alla barn förutsätts komma i kontakt med.” (Ladberg, 2000, s. 173).

Bild 14 Exempel på en bild som inte stöder texten

Därför anser vi att det är positivt att man i skolan har lyft fram något så utmärkande
för finsk kultur som Marimekko. Det är även bra att man i anslutning till elevarbetena
har satt upp lite information om Marimekko. Vi anser att detta skapar en utmärkt
möjlighet att även bekanta sig med något liknande fenomen från en annan stor kultur
som finns reresenterad i skolan, i detta fall till exempel bosnisk kultur.
Då det kommer till språklandskapet vi kunde se utgående från fotografierna, anser vi
att man kunde ha tänkt mera multimodalt kring synliggörandet och stödandet av språk.
Exempelvis lyfter Danielsson (2013) fram hur man genom multimodaliteten kan
arbeta med språkutveckling. Ett exempel som vi uppmärksammade i vår analys av
fotografierna är hur man i skolan kunde ha använt sig av bilder som stöd till de texter
som berör eleverna. På så vis når informationen flera, utan att man behöver översätta
texten till ett annat språk. På bild 14, som är ett exempel ur kategorin text och bild,
kunde man till exempel istället haft ett fotografi på lärarkåren eller en bild som
42

Högström, O. & Lindroos, C.

tydligare skulle symbolisera en lärare. Den bild som nu har använts är lite rolig, men
bidrar inte på något sätt till att förklara vad det är för rum som dörren leder till. Den
enda informationen som egentligen har stödande bilder är den i bild 12 där det förutom
instruktionerna om hur man tvättar händerna även finns fotografier på hur man steg
för steg gör detta.

43

Högström, O. & Lindroos, C.

6 Sammanfattande diskussion
I detta kapitel diskuteras först resultatet som även relateras till tidigare forskning.
Därefter går vi in på metoden och diskuterar både för- och nackdelar med metoden
som har använts. Slutligen diskuteras förslag till fortsatt forskning.

6.1 Resultatdiskussion
Syftet med vår avhandling är att undersöka och analysera hur det språkliga landskapet
ser ut i en mångkulturell finlandssvensk skola, samt elevernas uppfattning om skolans
språklandskap. Vi vill även ta reda på om det finns skillnader i det visuella språkliga
landskapet och elevernas uppfattningar om skolans språklandskap. I analysen kring
forskningsfrågorna skapade vi olika kategorier av bildmaterialet, se figur 1.
I vår resultatanalys kom vi fram till att språket framkom på olika sätt och har olika
funktioner i skolans språklandskap. Exempelvis finns det information om skolans
regler, elevkonstverk, informativa symboler och skyltar. Detta stöds även av en studie
gjord av Gorter & Cenoz (2015), där man förutom skyltar, elevarbeten och information
hittade tecken på en mångkulturell medvetenhet, positiva attityder och värderingar och
verktyg för språkinlärning. Gorter & Cenoz (2015) lyfter även fram vikten av att man
i skolan ger plats för det språkliga landskapet, eftersom det spelar en så stor roll för
elevernas språkinlärning och förberedelse för samhället.

6.1.2 Det språkliga landskapet i en mångkulturell skola i Närpes
I analysen till forskningsfråga 1 utgick vi från de 99 fotografierna. I analysen av
fotografierna skapade vi oss en bild av det visuella språklandskapet i skolan.
Fotografierna föreställer olika bilder, texter, symboler och material som finns i skolans
allmänna lokaliteter. Vi kan alltså inte ur fotografierna avläsa hur språklandskapet ser
ut inne i klassrummen och övriga undervisningsutrymmen. Av fotografierna kan man
utläsa att det inte förekommer någon språklig mångfald, utan att majoriteten av
texterna är på svenska. Sahlström m.fl. (2012) lyfter fram att det är viktigt att
upprätthålla en miljö som stöder skolspråket. Dock kunde skolspråket stödas
44

Högström, O. & Lindroos, C.

ytterligare genom att till texterna ha stödande bilder och symboler för att förstärka
budskapet ytterligare. Samtidigt påpekar Ladberg (2000) att man i skolan även bör
acceptera och synliggöra elevernas flerspråkighet.
Det visuella språklandskapet i skolan domineras av svenskan, vilket är förståeligt
eftersom svenskan är skolspråk. I en liknande studie gjord Gorter & Cenoz (2015) där
man undersökte språklandskapet i sju olika skolor i Baskien kom man fram till att
skolspråket dominerade skollandskapet. I denna studie använde forskarna också
fotografier för att analysera skolornas språklandskap. Gorter & Cenpz (2015) kom
fram till att det i skolornas skyltning var skolspråket (baskiskan) som stod för 58 % av
språket. Dock är det viktigt att i en mångkulturell skola uppmuntra eleverna att
utveckla och bevara sin flerspråkiga identitet. Detta stöds även av en Pisa-mätning från
år 2003 och 2006, där länder med en positiv och uppmuntrande attityd gentemot
invandring även hade elever med invandrarbakgrund som klarade sig bra i mätningen
(Cummins, 2017). Speciellt för yngre elever är det viktigt att ta även det egna
modersmålet i beaktande eftersom det är en stor trygghet för barnen. Därför skulle det
vara önskvärt att flerspråkigheten i skolan med enkla medel lyfts fram och stöds.
Genom att på så vis visualisera elevernas hemspråk riktas uppmärksamheten
automatiskt mot dessa elever och bekräftar således deras språkliga identitet (SlotteLüttge & Forsman, 2013).
Ur fotografierna på skolans bokutbud, se bild 6, kunde vi avläsa att precis som med
det visuella språklandskapet överlag, var majoriteten svenskspråkigt. Vi ansåg det vara
en aning förvånande att utbudet på finska och engelska böcker var magert, eftersom
dessa språk ändå undervisas i skolan. Dock bör det påpekas att det i klassrummen kan
finnas mera böcker, även på andra språk, som vi inte kunnat se i fotografierna.
Bokutbudet är viktigt för elevernas språk- och skrivutveckling, vilket stöds i en
undersökning gjord av Neuman (1999) där man undersökte hur skolans bokutbud
påverkade elevernas språk- och skrivutveckling (Cummins, 2017). I forskningen
framkom att språk- och skrivutvecklingen utvecklades märkbart då bokutbudet var
stort och utnyttjades ordentligt.

45

Högström, O. & Lindroos, C.

6.1.3 Uppfattningar om egen språkanvändning hos eleverna i årskurs
6 och sambandet med skolans språklandskap
Av de tio enkätsvaren fick vi reda på elevernas egen språkanvändning och även deras
uppfattningar om vilka språk som talas i skolan. Vi lade störst fokus på frågan som
behandlade vilka språk som talas i skolan, eftersom vi anser att den frågan gav oss en
inblick i skolans språklandskap och gjorde det möjligt att jämföra elevernas
uppfattning med det visuella språklandskap vi kunde avläsa från fotografierna. Som
det framkommer i föregående kapitel har eleverna lyft fram många olika språk, se
tabell 1, vilket stärker bilden av att skolan är mångkulturell och flerspråkig. Dock kan
man anta att respondenterna har svarat på frågan om vilka språk som talas i skolan
utgående från sitt eget och sina kompisars modersmål. Språken som framkommer i
enkätsvaren behöver alltså inte aktivt höras eller vara representerade i skolans
språklandskap.
Fastän alla språk som eleverna räknar upp i enkätsvaren inte syns i det visuella
språklandskapet, betyder det inte nödvändigtvis att man i skolan inte skulle acceptera
eller uppmärksamma elevernas flerspråkighet och mångkulturalitet. Eftersom vi inte
har någon inblick i hur det ser ut i klassrummen kan vi inte utesluta att det där finns
flera språk representerade i det visuella språklandskapet. Dessutom har vi inte någon
vetskap

om

hur

man

i

undervisningen

framhäver

flerspråkigheten

och

mångkulturaliteten. Som Ladberg (2000) lyfter fram måste såväl familjen som skolan
acceptera barnens flerspråkighet för att barnet ska känna trygghet. I och med att
eleverna lyfter fram så många olika språk i enkäterna kan man utgå från att
flerspråkigheten accepteras i skolan och att eleverna känner sig trygga med sin
flerspråkighet.

6.1.4 Skillnader i det visuella språkliga landskapet och elevernas
uppfattningar om skolans språklandskap
I vår avhandling är vi alltså intresserade av dels det visuella språklandskap som syn i
fotografierna och dels det språklandskap som eleverna upplever finns i skolan.
Speciellt intressant är de skillnader som tycks finnas mellan dessa. Exempelvis lyfter
46

Högström, O. & Lindroos, C.

eleverna fram bosniskan som ett stort språk i skolan, vilket inte alls syns i det visuella
språklandskapet. Som vi kan avläsa ur fotografierna är svenskan dominerande i det
visuella språklandskapet och inte ens de språk som undervisas, finska och engelska, är
synliga.
Fastän man i undervisningen och inne i klassrummen kan lyfta fram flerspråkigheten,
anser vi att man även i de allmänna lokaliteterna kunde lyfta fram den kulturella och
språkliga mångfald som förekommer hos eleverna. Vesteras Danbolt och Iversen
Kullbrandstad (2013) lyfter fram något som de kallar sociala samhandlingsarenor som
det är viktigt att man som lärare skapar. Dessa handlar om att till exempel skapa
klassrumskulturer som gynnar språkinlärningen.
Vi anser att man kunde ha förbättrat skolans visuella språklandskap genom att ha en
mera multimodal inställning och använt sig av mera bilder och symboler för att stöda
texterna. Danielsson (2013) framhäver vikten av att arbeta multimodalt då det kommer
till språkutvecklingen. Även utanför klassrummet kunde man genom att använda sig
av multimodaliteten främja en passiv språkinlärning där eleverna bara genom att läsa
skyltar och information som stöds med bilder och symboler utvecklar sitt språk.

6.2 Metoddiskussion
Syftet med denna avhandling var att analysera och tolka språklandskapet i en
mångkulturell skola i Närpes utgående från fotografier tagna i skolans allmänna
lokaliteter, samt enkäter som eleverna har svarat på. Forskningsansatsen valdes
utgående från avhandlingens syfte och forskningsfrågor. Eftersom avhandlingen utgår
från analyser och tolkningar valde vi en hermeneutisk forskningsansats. Inom
hermeneutiken vill man förstå och tolka mänskliga aktiviteter, exempelvis utgående
från språk och kultur (Patel & Davidson, 2011). I vår avhandling har vi som sagt utgått
från enkätsvar och fotografier. Förutom att analysera och tolka fotografierna och
enkätsvaren har vi även jämfört dessa med varandra och skapat oss en helhetsbild över
skolans språklandskap. Inom hermeneutiken strävar forskaren till att växla mellan del
och helhet för att skapa sig en så fullständig bild av materialet som möjligt (Patel &
Davidson, 2011). I denna avhandling har vi noggrant analyserat såväl bilder som
enkäter genom att skapa mindre kategorier av helheten.
47

Högström, O. & Lindroos, C.

I denna avhandling bestod data i huvudsak av bilder. Även visuella bilder bidrar med
värdefull information som till exempel, den faktiska information som kan avläsas och
hur symbolik och dold innebörd framställs (Denscombe, 2016). Fotografierna vi
analyserade var 99 till antalet och var tagna i skolans allmänna lokaliteter. Detta
innebär att vi som forskare inte har någon inblick i hur det ser ut i skolans klassrum.
Fördelar med att använda bilder som datamaterial är att det är förmånligt, att bilderna
är bestående och kan kontrolleras av andra och att man ur bilderna kan avläsa kultur,
språk och miljö (Denscombe, 2016). Nackdelar med bilder som datamaterial är att
bilder ganska lätt kan förvrängas, därför måste forskaren ha ett gott omdöme i sin
analys av bilderna. En annan nackdel är att bilderna inte är producerade för det
ändamål som forskaren är ute efter. Då är det lätt att forskaren överanalyserar bildens
innehåll (Denscombe, 2016). I vår analys av fotografierna ansåg vi att det var
utmanande och tidskrävande att analysera varje bild på djupet och hitta det för oss
väsentliga. Indelningen i kategorier och underkategorier underlättade betydligt
analyserandet.
Enkätsvaren i vår avhandling var endast tio till antalet och hade besvarats av eleverna
i årskurs 6. Frågorna behandlade elevernas egen språkanvändning och vilka språk som
pratas i skolan. För att få en överblick av elevernas svar skapade vi tabeller över
enkätsvaren. De sju frågorna i enkäten var alla öppna frågor som eleverna fick svara
fritt på. Fördelen med öppna frågor är att respondenterna fritt får skriva om sina egna
tankar och att man inte styr respondenterna. Nackdelen med öppna frågor är att
respondenterna svarar kort med enstaka ord, vilket försvårar analyserandet (Trost &
Hultåker, 2016). Eftersom frågorna i denna avhandling endast behandlade språk och
språkanvändning innebar korta svar inte någon nackdel eller utmaning. Dock kan det
i andra fall vara svårt att analysera svaren om de är korta och dåligt formulerade.
Enkäten som vi använde oss av i denna avhandling har även använts i tidigare
undersökningar och har därmed fungerat bra i forskningssammanhang. Antalet
enkätsvar var ganska litet och ett större antal enkätsvar från flera årskurser skulle ha
gett oss en ännu bredare bild av elevernas uppfattningar om det språkliga landskapet i
skolan.
Tuomi och Sarajärvi (2002) påpekar att det är viktigt att komma ihåg vad man
undersöker och varför man undersöker det under hela forskningsprocessens gång.
Vidare poängterar Tuomi och Sarajärvi (2002) att man även i insamlingen och
48

Högström, O. & Lindroos, C.

analysen av materialet bör klargöra hur analysen har gått till och vilka resultat man
kommit fram till. Därmed har vi i vår avhandling i stor grad tagit tillförlitligheten och
trovärdigheten i beaktande. Exempelvis har inga bilder som kan avslöja skolan eller
dess elever tagits med i vår avhandling. Det är viktigt för trovärdigheten att
enkätrespondenterna uppfattar enkäten så som forskarna har tänkt. Vi har gått igenom
och analyserat både enkäterna och fotografierna i flera omgångar och även delat in
dem i kategorier, vilket bidrar till tillförlitligheten. Eftersom enkäten har använts i
tidigare studier anser vi den vara tillförlitlig och ha en god reliabilitet. Dessutom var
forskaren på plats då respondenterna svarade på enkäten och kunde därför svara på
eventuella frågor, vilket ytterligare ökar reliabiliteteten (Klemets, 2015).
Vi anser att det skulle ha underlättat om vi själva skulle ha tagit fotografierna i skolan,
eftersom vi då själva kunde ha valt vad vi tagit foto på. Det fanns en del fotografier
som vi ansåg att inte bidrog med så mycket information. Dock är det även en fördel att
vi som utomstående analyserar fotografierna, eftersom vi inte har någon
förhandsinformation som kan påverka vår analys. Kategoriseringen kunde ha gjorts
annorlunda, exempelvis kunde kategoriseringen gjorts utgående från mängden text i
fotografierna. Dessutom kunde vi ha räknat antalet bilder i varje kategori för en mera
kvantitativ infallsvinkel på materialet.

6.3 Förslag till fortsatt forskning
Resultatet tyder på att det i skolan inte synliggörs elevernas flerspråkiga bakgrund. I
skolans allmänna lokaliteter är det endast det svenska språket som är synligt, fastän
det i enkätsvaren framkommer att det finns många språk representerade bland eleverna
och i skolan. Dock bör det påpekas att vi inte har fått en inblick i klassrummen, i vilka
flerspråkigheten kan finnas representerad. I vår avhandling har vi endast gjort en
analys av det visuella, synliga, språklandskapet och har alltså inte en inblick i huruvida
mångkulturalitet och flerspråkighet lyfts fram i undervisningen.
Ett förslag till fortsatt forskning skulle vara att dokumentera det visuella språkliga
landskapet även i klassrummen. Eftersom datamaterialet vi använde är från läsåret
2015-2016 skulle det även vara intressant att göra en jämförelse mellan
språklandskapet då och nu. Det skulle även vara intressant att komplettera fotografier
49

Högström, O. & Lindroos, C.

och enkätsvar med lärarintervjuer om hur mångkulturalitet och flerspråkighet
inkluderas i undervisningen.
En annan intressant studie kring språklandskapet i skolorna, skulle vara en jämförelse
mellan en mångkulturell svenskspråkig skola och en mångkulturell finskspråkig skola.
Det skulle vara intressant att se om det finns tydliga skillnader i hur flerspråkighet och
mångkulturalitet lyfts fram i de olika skolorna. Andra intressanta faktorer i en sådan
studie skulle vara om det finns synliga skillnader i det visuella språkliga landskapet
eller om elevernas uppfattningar om sin språkanvändning och det språkliga landskapet
i skolan skiljer sig.

50

Högström, O. & Lindroos, C.

Litteraturförteckning
Bell, J. (2006). Introduktion till forskningsmetodik. Lund: Studentlitteratur AB.
Brown, K. D. (2012). The Linguistic Landscape of Educational Spaces: Language
Revitalization and Schools in Southeastern Estonia. I: D. Gorter, H. F. Marten,
& L. van Mensel, Minority Languages in the Linguistic Landscape (ss. 281298). New York: Palgrave MacMillan.
Cummins, J. (2017). Flerspråkiga elever - Effektiv undervisning i en utmanande tid.
Stockholm: Natur & Kultur.
Damber, U. (2013). Pedagogens roll i klasser och barngrupper där flerspråkiga barn
ingår. I Å. Wedin, & C. Hedman, Flerspråkighet, litteracitet och
multimodalitet (ss. 69-88). Lund: Studentlitteratur.
Danielsson, K. (2013). Multimodalt meningsskapande i klassrummet. I: Å. Wedin, &
C. Hedman, Flerspråkighet, litteracitet och multimodalitet (ss. 169-188).
Lund: Studentlitteratur.
Denscombe, M. (2016). Forskningshandboken - för småskaliga forskningsprojekt
inom samhällsvetenskaperna. Lund: Studentlitteratur.
Fejes, A., & Thornberg, R. (2009). Kvalitativ forskning och kvalitativ analys. I: A.
Fejes, & R. Thornberg, Handbok i kvalitativ analys (ss. 13-37). Stockholm:
Liber AB.
Finlex.Språklag

Tillgänglig:

http://finlex.fi/sv/laki/ajantasa/2003/20030423?search%5Btype%5D=pika&s
earch%5Bpika%5D=Spr%C3%A5klag#L2P10 Hämtat: 7 Oktober 2019
Finlex.

Lag

om

främjande

av

integration.

Tillgänglig:

https://www.finlex.fi/sv/laki/ajantasa/2010/20101386?search%5Btype%5D=p
ika&search%5Bpika%5D=2010%2F1386 Hämtat: 11 Maj 2020
Gorter, D. (2017). Linguistic landscapes and trends in the study of schoolscapes.
Linguistics and Education, 80-84.
51

Högström, O. & Lindroos, C.

Gorter, D., & Cenoz, J. (2015). Linguistic landscapes inside multilingual schools. I: B.
Spolsky, M. Tannerbaum, & O. Inbar, Challenges for language education and
policy: Making space for people. (ss. 151-169). New York: Routledge
Publishers.
György-Ullholm, K. (2010). Flerspråkighet, enspråkighet och etnisk identitet. i N.
Musk, & Å. Wedin, Flerspråkighet, identitet och lärande (ss. 24-52). Lund:
Studentlitteratur.
Hellgren, J., Silverström, C., Lepola, L., Forsman, L., & Slotte, A. Hur hanteras tvåoch flerspråkigheten i de svenskspråkiga skolorna? Resultat av en utvärdering
i åk 1-6 läsåret 2017-2018 : Nationella Centret för Utbildningsutvärdering.
Tillgänglig:

https://karvi.fi/sv/publication/hur-hanteras-tva-och-

flersprakigheten-i-de-svensksprakiga-skolorna-resultat-av-en-utvardering-iak-1-6-lasaret-2017-2018-3/ Hämtat: 22 Oktober 2019
Herberts, K. (2017). Språkliga landskap i Västerbotten och Österbotten. Från
enspråkighet till mångspråkighet. I: L.-E. Edlund, & M. Nordman, Språkmöten
i Västerbotten och Österbotten (ss. 12-29). Umeå och Vasa: Bottniska Studier.
Hilasvuori, T., & Mikkola, A. (1994). Monikulttuurinen koulu ja opetus. I: T.
Hilasvuori, & A. Mikkola, Monikulttuurinen koulu ja opetus (s. 7). Vanda:
Helsingin yliopiston Vantaan täydennyskoulutuslaitos.
Ivars, A.-M. (2018). Dialekter och småstadsspråk (Svenskan i Finland idag och igår).
I: V. Syrjälä, Namn - Språk - Ställe Språkbrukarna i Svenkfinlands offentliga
rum (ss. 21-26). Helsingfors: Helsingors Universitet.
Joseph, J. E. (2004). Langauge and identity - National, Ethnic, Religious. New York:
Palgrave MacMillan.
Klemets, F. (2015). Sjätteklassares kunskaper om religion. En fallstudie om
kunskapsutveckling och sammanhang för lärande. Vasa: Åbo Akademi.
Kramsch, C. (1998). Language and Culture. Oxford: Oxford University Press.
Kupiainen, J. (1994). Kulttuurien kohtaaminen. I: T. Hilasvuori, & A. Mikkola,
Monikulttuurinen koulu ja opetus (ss. 26-59). Vanda: Helsingin yliopiston
Vantaan täydennyskoulutuslaitos.
52

Högström, O. & Lindroos, C.

Ladberg, G. (2000). Skolans språk och barnets - att undervisa barn från språkliga
minoriteter. Lund: Studentlitteratur.
Lahdenperä, P. (2004). Att utveckla skolan som interkulturell lärandemiljö. I: P.
Lahdenperä, Interkulturell pedagogik i teori och praktik (ss. 57-74). Lund:
Författarna och Studentlitteratur.
Lahdenperä, P. (2017). Nyanlända som utmaning för utveckling av skolan som
interkulturell lärmiljö. I: P. Lahdenperä, & E. Sundgren, Nyanlända,
interkulturalitet och flerspråkighet i klassrummet (ss. 29-47). Stockholm:
Liber AB.
Lahdenperä, P., & Sundgren, E. (2017). Inledning. I: P. Lahdenperä, & E. Sundgren,
Nyanlända, interkulturalitet och flerspråkighet i klassrummet (ss. 9-19).
Stockholm: Liber AB.
Laihonen, P., & Szabó, T. (2017). Investigating visual practices in educational settings
- Schoolscapes, language ideologies and organizational cultures. I: M. MartinJones, & D. Martin, Researching Multilingualism - Critical and ethnographic
perspectives (ss. 121-138). New York: Routledge.
Larsson, S. (1994). Om kvalitetskriterier i kvalitativa studier. I: B. Starrin, & P.-G.
Svensson, Kvalitativ metod och vetenskapsteori (ss. 163-190). Lund:
Studentlitteratur.
Neumann, S. (1999). Books make a difference: A study of access to literacy. Reading
Research Quarterly, ss. 286-311.
Norén, E., & Ramsfeldt, S. (2010). Tvåspråkig matematikundervisning - nya
organisationsformer och undervisningsmetoder i matematikklassrummet. I: N.
Musk, & Å. Wedin, Flerspråkighet, identitet och lärande (ss. 215-240). Lund:
Studentlitteratur.
Olsson, H., & Sörensen, S. (2001). Forskningsprocessen - Kvalitativa och kvantitativa
perspektiv. Stockholm: Liber AB.
Patel, R., & Davidson, B. (2011). Forskningsmetodikens grunder - att planera,
genomföra och rapportera en undersökning. Lund: Studentlitteratur.

53

Högström, O. & Lindroos, C.

Projektinformation. (2015). Vem integreras och på vilka villkor? (VI VILL) - en
fallstudie kring språklig och åskådningsinriktad tvåvägsintegrering i en
invandrartät kommun. Opublicerat manus. Fakulteten för pedagogik och
välfärdsstudier, Åbo Akademi, Vasa.
Räsänen, M., & Kivirauma, J. (2011). Oppilaana monikulttuurisessa koulussa. I: K.
Klemelä, A. Tuittu, A. Virta, & R. Rinne, Vieraina Koulussa?
Monikulttuurinen koulu oppilaiden, vanhempien, opettajien ja rehtoreiden
kokemana (ss. 35-82). Åbo: Turun yliopiston kasvatustieteiden tiedekunta.
Sahlström, F., Forsman, L., Hummelstedt-Djedou, I., Pörn, M., Rusk, F., & SlotteLüttge, A. (2012). Språk och identitet i undervisningen - inga konstigheter.
Stockholm: Liber Ab.
Salameh, E.-K. (2012a). Flerspråkighet i skolan - språklig utveckling och
undervisning. I: E. -K. Salameh, Flerspråkighet i skolan - språklig utveckling
och undervisning (s. 5). Stockholm: Natur & Klutur.
Salameh, E.-K. (2012b). Flerspråkig språkutveckling. I: E. K. Salameh, Flerspråkighet
i skolan - språklig utveckling och undervisning (s. 27.38). Stockholm:
Författarna och Natur & Kultur.
Shohamy, E., & Waksman, S. (2009). Linguistic Landscape as an Ecological Arena Modalities, Meanings, Negotiations, Education. I: E. Shohamy, & G. Durk,
Linguistic Landscape - Expanding the Scenery (ss. 313-331). New York:
Routledge.
Sjöström, U. (1994). Hermeneutik - att tolka utsagor och handlingar. I: B. Starrin, &
P.-G. Svensson, Kvalitativ metod och vetenskapsteori (ss. 73-90). Lund:
Studentlitteratur.
Slotte-Lüttge, A., & Forsman, L. (2013). Skolspråk och lärande. Vasa:
Utbidlningsstyrelsen.
Statistikcentralen.

Väestörakenne

2018.

Tillgänglig:

http://www.stat.fi/til/vaerak/2018/vaerak_2018_2019-03-29_fi.pdf Hämtat:7
Oktober 2019

54

Högström, O. & Lindroos, C.

Statistikcentralen. Antalet personer med utländsk bakgrund översteg 400 000.
Tillgänglig: https://www.stat.fi/til/vaerak/2018/02/vaerak_2018_02_2019-0619_tie_001_sv.html Hämtat: 22 10 2019
Statistikcentralen.

Vuoden

2019

kuntien

ja

kielisuhdeluokituksen

luokitusavain.

välinen

Tillgänglig:

https://www.stat.fi/fi/luokitukset/corrmaps/kunta_1_20190101%23kielisuhde
_1_20190101/?fbclid=IwAR2_jR1gmiPmJOSREK41IVYpPJmXkXkBzXZL
tNkyh9kLIus6iZ9FcNFlXgo Hämtat: 20 April 2020
Strandberg, M. (2010). Läxor om kulturell mångfald i flerspråkiga och enspråkiga
klassrum. I: N. Musk, & Å. Wedin, Flerspråkighet, identitet och lärande (ss.
245-264). Lund: Studentlitteratur.
Sundgren, E. (2017). Flerspråkighet - föreställningar och attityder. I: O. Lahdenperä,
& E. Sundgren, Nyanlända, interkulturalitet och flerspråkighet i klassrummet
(ss. 49-69). Stockholm: Liber AB.
Szabó, T. P. (2018). Reflections on the Schoolscape. I: M. Palander, R. Helka, & K.
Vesa, On the Border of Language and Dialect (ss. 156-190). Helsingfors:
Finnish Literature Society.
Talib, M.-T. (2002). Monikulttuurinen koulu Haaste ja mahdollisuus. Helsingfors:
Kirjapaja Oy.
Tikkanen, J. (2011). Rehtorit ja monikulttuurinen koulu. I: K. Klemelä, A. Tuittu, A.
Virta, & R. Risto, Vieraina koulussa? Monikulttuurinen koulu oppilaiden,
vanhempien, opettajien ja rehtoreiden kokemana (ss. 235-282). Åbo: Turun
yliopiston kasvatustieteiden tiedekunta.
Trost, J., & Hultåker, O. (2016). Enkätboken. Lund: Studentlitteratur.
Tuomi, J., & Sarajärvi, A. (2002). Laadullinen tutkimus ja sisällönanalyysi. Seinäjoki:
Kustannusosakeyhtiö Tammi.
Utbildningsstyrelsen. (2014). Grunderna för läroplanen för den grundläggande
utbildningen 2014. Helsingfors: Utbildningsstyrelsen.
Wedin, Å. (2010). Att läsa och skriva på sitt andra språk. I: N. Musk, & Å. Wedin,
Flerspråkighet, identitet och lärande (ss. 173-189). Lund: Studentlitteratur.
55

Högström, O. & Lindroos, C.

Wedin, Å., & Musk, N. (2010). Inledning. I: Å. &. Wedin, Flerspråkighet, identitet
och lärande (ss. 9-20). Lund: Författarna och Studentlitteratur.
Werndin, M. (2010). Identitetsförhandlingar i det flerspråkiga klassrummet: om
ungdomsspråk, makt och diskurs. I: N. Musk, & Å. Wedin, Flerspråkighet,
identitet och lärande (ss. 97-122). Lund: Studentlitteratur.
Wessman, A. (2017). Att arbeta med nyanlända på flera språk. I: Å. Wedin, Språklig
mångfald i klassrummet (ss. 111-137). Stockholm: Lärarförlaget.
Vesteraas Danbolt, A. M., & Iversen Kulbrandstad, L. (2013). "Säl är kaka på spanska"
- arbete med litteracitet och flerspråkighet i norska klassrum. I: Å. Wedin, &
C. Hedman, Flerspråkighet, litteracitet och multimodalitet (ss. 19-40). Lund:
Studentlitteratur.
Westlund, I. (2009). Hermeneutik. I: A. Fejes, & R. Thornberg, Handbok i kvalitativ
analys (ss. 62-79). Stockholm: Liber Ab.
Vetenskapsrådet.

(12

November

[u.å]).

Vetenskapsrådet.

Tillgänglig:

www.codex.vr.se/texts/HSFR.pdf Hämtat: 7 Oktober 2019
Österbotten

i

siffror.

Tillgänglig:

http://www.pohjanmaalukuina.fi/befolkning/befolkningsstruktur/?fbclid=IwA
R0Gt8ZUnO-rK-y1q3SuZDxeUOPlEI4bdL8R5jws5jainlSXFuhgPHqXPR8
Hämtat:19 April 2020

56

Högström, O. & Lindroos, C.

57

