Unna Heimberg

Kommuntillägg till hemvårdsstödet
och dess samband med kvinnors arbetskraftsdeltagande

Unna Heimberg
Pro gradu-avhandling i nationalekonomi
Handledare: Eva Österbacka
Fakulteten för samhällsvetenskaper och ekonomi
Åbo Akademi
Våren 2020

Unna Heimberg

ÅBO AKADEMI – FAKULTETEN FÖR SAMHÄLLSVETENSKAPER OCH EKONOMI
Abstrakt för avhandling pro gradu
Ämne: Nationalekonomi
Författare: Unna Heimberg
Arbetets titel: Kommuntillägg till hemvårdsstödet och dess samband med kvinnors
arbetskraftsdeltagande
Handledare: Eva Österbacka
Abstrakt:
Kommuntillägg till hemvårdsstöd är ett förhöjt hemvårdsstöd som en kommun kan välja att
erbjuda åt föräldrar som vårdar ett under 3-årigt barn hemma. Uppställningen leder till att
beloppet för hemvårdsstödet varierar mellan kommunerna. Kommuntilläggets främsta syfte är att
minska efterfrågan på småbarnspedagogik och förstärka familjers valfrihet då det kommer till
dagvård av barn. I de flesta fall är mottagaren av ett hemvårdsstöd mamman i familjen, vilket
innebär att stödets konsekvenser för deltagande i arbetskraften främst är synliga för kvinnor.
Syftet med avhandlingen är att med hjälp av kommuntillägget studera hur ett förhöjt
hemvårdsstöd sammanhänger med kvinnors arbetskraftsdeltagande. För att kunna tydliggöra
sambandet mellan kommuntillägget och kvinnors sysselsättningsgrad i en kommun identifierades
olika faktorer som ökar på oddset för att en kommun erbjuder kommuntillägg till hemvårdsstödet.
Analysen utfördes med tvärsnittsdata från 2018 och beaktar alla kommuner i Fastlandsfinland.
Avhandlingens forskningsfrågor besvarades genom två olika regressionsmodeller. Genom
logistisk regressionsanalys estimerades hur befolknings- och kommunstrukturen sammanhänger
med oddset att erbjuda ett tillägg till hemvårdsstödet. Sambandet mellan de förklarande
variablerna och kvinnors sysselsättning estimerades däremot genom en traditionell OLSregression.
Enligt resultaten är kommuner som erbjuder ett kommuntillägg till hemvårdsstöd oftare
tillväxtkommuner med god ekonomisk situation. Dessutom har medelåldern i
kommunfullmäktige och den politiska sammansättningen ett positivt samband med förekomsten
av kommuntillägget, medan andelen kvinnor i fullmäktige sänker oddset för att erbjuda tillägget.
Sambandet mellan kommuntillägget och kvinnors sysselsättningsgrad är enligt resultaten
positivt, till skillnad från tidigare forskningsresultat om samband mellan hemvårdsstöd och
sysselsättning. Detta förklaras av att tillägget erbjuds med större sannolikhet i kommuner där
sysselsättningen bland kvinnor är hög och där kommuntillägget därför behövs för att motivera
mammor att stanna hemma och genom det minska efterfrågan på småbarnspedagogik.
Studien bidrar till en uppdaterad uppfattning om vad som kännetecknar kommuner som erbjuder
ett kommuntillägg till hemvårdsstöd. Det är däremot inte möjligt att dra direkta paralleller mellan
kommuntillägg till hemvårdsstöd och det lagstadgade hemvårdsstödet, eftersom de är olika till
karaktären och erbjuds av olika syften.
Nyckelord: kommuntillägg till hemvårdsstöd, hemvårdsstöd, småbarnspedagogik, kvinnors
sysselsättning, arbetskraftsdeltagande
Datum: 18.5.2020

Sidantal: 81

Unna Heimberg

Innehållsförteckning
1.

2.

INLEDNING ............................................................................................................................................ 1
1.1.

BAKGRUND ........................................................................................................................................ 2

1.2.

FRÅGESTÄLLNING OCH RELEVANS .................................................................................................... 7

1.3.

TIDIGARE FORSKNING ...................................................................................................................... 12

TEORI .................................................................................................................................................... 16
2.1.

OFFENTLIGT BESLUTSFATTANDE..................................................................................................... 16

2.1.1.

Medianväljarteoremet ............................................................................................................. 17

2.1.2.

Citizen candidate-modellen ..................................................................................................... 20

2.1.3.

Misslyckanden inom offentligt beslutsfattande ........................................................................ 22

2.1.4.

Diffusionshypotesen ................................................................................................................. 23

2.2.

ARBETSKRAFTSUTBUD .................................................................................................................... 23

2.2.1.
3.

4.

5.

Preferensteori .......................................................................................................................... 29

DATA ...................................................................................................................................................... 31
3.1.

UTFALLSVARIABLER........................................................................................................................ 31

3.2.

VARIABLER SOM BESKRIVER BEFOLKNINGSSTRUKTUREN .............................................................. 33

3.3.

VARIABLER SOM BESKRIVER KOMMUNSTRUKTUREN ..................................................................... 35

EMPIRISK FORSKNINGSMETOD .................................................................................................. 42
4.1.

LOGISTISK REGRESSION ................................................................................................................... 43

4.2.

OLS-REGRESSION ............................................................................................................................ 45

RESULTAT OCH ANALYS ................................................................................................................ 46
5.1.

FÖREKOMSTEN AV KOMMUNTILLÄGGET ......................................................................................... 46

5.2.

KVINNORS SYSSELSÄTTNING ........................................................................................................... 51

5.3.

ANALYS ........................................................................................................................................... 54

6.

MODELLSPECIFIKATION OCH DIAGNOSTIK .......................................................................... 60

7.

AVSLUTANDE DISKUSSION ............................................................................................................ 65

KÄLLFÖRTECKNING................................................................................................................................ 70
APPENDIX 1. MULTIKOLLINEARITET ................................................................................................ 75
APPENDIX 2. MODELLSPECIFIKATION .............................................................................................. 77
APPENDIX 3. GOODNESS-OF-FIT-TEST................................................................................................ 78
APPENDIX 4. INFLYTELSERIKA OBSERVATIONER ........................................................................ 79
APPENDIX 5. HETEROSKEDASTICITET .............................................................................................. 81

Unna Heimberg

1. Inledning
Hemvård av barn och kvinnors arbetskraftsdeltagande går hand i hand. För hemvård av ett barn som
är under 3 år har föräldrarna eller annan vårdare rätt att få ett hemvårdsstöd (Lagen om stöd för
hemvård och privatvård av barn 1128/1996). I över 90 procent av fallen är mottagaren av stödet
mamman i familjen, trots att det inte finns några egentliga hinder för pappan att stanna hemma
(Folkpensionsanstalten, 2019). Detta antyder att det främst är kvinnors arbetskraftsdeltagande som
påverkas av hemvårdsstöd. Kommuntillägg till stöd för hemvård av barn är en extra förmån utöver
det lagstadgade hemvårdsstödet, som en kommun kan välja att betala för hemvård av barn.
Kommunens incitament att erbjuda tillägget är ofta att minska efterfrågan på dagvårdsplatser
(Räsänen et al. 2019).
Hemvårdsstödets betydelse och dess följder för såväl barnet, mamman, familjen och samhället har
diskuterats och studerats länge. Finland har haft en stark tradition med hemvård för barn och betonat
familjernas valfrihet (Hiilamo & Kangas, 2009), samtidigt som småbarnspedagogikens positiva
inverkan på barnets utveckling bestyrkts av olika forskare (se t.ex. Karhula, Erola & Kilpi-Jakonen,
2016). Hemvård av barn har även en inverkan på kvinnors karriärs- och löneutveckling, som ofta
anses motarbeta jämlikheten på arbetsmarknaden (Kosonen, 2013). Ur samhällsekonomiskt
perspektiv kan hemvård också hämma en ökning i sysselsättningen, som blivit viktigare då en allt
äldre befolkningsstruktur kräver att en allt större del av den arbetsföra befolkningen ska bidra med
skatteintäkter (Finansministeriets publikationer 2019:49). Hemvård av barn är en mångfasetterad
fråga och det är därmed avgörande att utöka förståelsen av de samhällsmekanismer som hör ihop med
hemvårdsstödet.
Enligt en utredning gjord av Finlands Kommunförbund erbjöds kommuntillägg till hemvårdsstöd i
48 kommuner år 2018 (Lahtinen & Svartsjö, 2018). Datamaterialet från utredningen har utökats med
information från kommunernas egna webbsidor varefter antalet kommuner med kommuntillägg stiger
till 57, vilket omfattar drygt 40 procent av landets befolkning. Dessa kommuner är mycket olika i
många avseenden, vilket innebär att det inte finns tydliga kännetecken för en kommun som erbjuder
kommuntillägg till hemvårdsstödet. Genom att studera dessa kommuner och jämföra dem med resten

1

Unna Heimberg

av kommunerna är det möjligt att identifiera skillnader mellan kommunerna. Kan dessa skillnader
fördjupa förståelsen av hur hemvårdsstödet sammanhänger med kvinnors sysselsättning?
Avhandlingens syfte är att genom kommuntillägg till hemvårdsstöd studera hurdana samband ett
hemvårdsstöd har på kvinnors arbetskraftsdeltagande. För att kunna förstå sambandet mellan
hemvårdsstöd och kvinnors sysselsättning identifieras först de variabler som skiljer kommuner med
kommuntillägg från andra kommuner. Studien utförs med hjälp av regressionsanalys.

1.1. Bakgrund
Familjer i Finland kan enligt lagen om stöd för hemvård och privatvård av barn (1128/1996) få ett
stöd för anordnande av dagvård för ett barn hemma istället för att använda en dagvårdsplats inom den
kommunala småbarnspedagogiken. Efter att föräldraledigheten tar slut då barnet är cirka nio månader
gammalt, kan stöd för hemvård betalas tills barnet fyller tre år. Hemvårdsstöd kan också betalas för
syskon som är äldre än tre år och som vårdas hemma. Stödet betalas som vårdpenning, vars belopp
år 2020 är 341,69 euro per kalendermånad för ett barn under tre år, 102,30 euro för varje följande
barn under tre år samt 65,73 euro för barn som är över tre år men under skolålder. Om familjens
inkomster underskrider en inkomstgräns, kan familjen vara berättigad till ett vårdtillägg.
Finansieringen av vårdpenningen och vårdtillägget sköts av kommunen. Folkpensionsanstalten (FPA)
ansvarar för utbetalningen av stöden och kommunerna betalar ersättning till FPA på grundval av de
stöd som ska betalas till berättigade invånare i kommunen (Räsänen et al. 2019).
I över 90 procent av fallen är mottagaren av vårdpenningen mamman i familjen
(Folkpensionsanstalten, 2019). Därför är det tydligt att hemvården av barn i dagsläget oftast sköts av
mamman, vilket i sin tur påverkar arbetskraftsdeltagandet. Det är därför också i första hand kvinnors
arbetskraftsutbud som kommer att påverkas av potentiella förändringar i hemvårdsstödet.
Hemvårdsstödets belopp kan variera inom landet i och med ett kommuntillägg till hemvårdsstödet.
Enligt lagen om stöd för hemvård och privatvård av barn (1128/1996) kan beloppen för

2

Unna Heimberg

vårdpenningen och vårdtillägget höjas genom ett kommuntillägg1 om den kommun som svarar för
finansieringen bestämmer så. En kommun kan därmed genom ett fullmäktigebeslut ta i eller ur bruk
ett kommuntillägg. FPA och kommunen kan genom ett avtal komma överens om att FPA verkställer
utbetalningen av kommuntillägget, men i övriga fall sköter kommunen utbetalningen själv. Om
kommunen väljer att ingå ett avtal med FPA, lägger FPA vissa kriterier för tillägget. Om kommunen
sköter utbetalningen själv kan kriterierna bestämmas fritt (Räsänen et al. 2019).
Kommuntillägg till hemvårdsstöd erbjuder en möjlighet att studera hur ett förhöjt hemvårdsstöd
sammanhänger med kvinnors deltagande i arbetskraften. Genom uppställningen kan kommunerna
delas in i två grupper: de som erbjuder tillägget och de som inte gör det. Vad är det som skiljer dessa
två kommungrupper och kan skillnaderna påverka variationen i kvinnors sysselsättningsgrad?
År 2018 erbjöd 57 kommuner kommuntillägg av Fastlandsfinlands 295 kommuner. Statistiken
baserar sig på en utredning som Finlands Kommunförbund sammanställde under våren 2018 då
svarsprocenten bland fastlandskommuner var 86 procent. 2 I utredningen, som genomförs av
Kommunförbundet vartannat år, sammanställs information om kommuntillägget. Informationen
samlas in genom en enkät som skickas ut till kommunerna. I genomsnitt var kommuntilläggets storlek
147 euro per barn per månad år. Kommuntillägg till hemvårdsstöd har enligt trenden använts flitigast
i stora och mellanstora kommuner (Lahtinen & Svartsjö, 2018).
Enligt Kommunförbundets rapport hade 85 procent av kommunerna fastställt specifika kriterier för
utbetalningen av kommuntillägg till hemvårdsstödet. Det vanligaste kriteriet var att alla barnen i
familjen ska vårdas hemma och att vårdaren ska vara någondera föräldern. Utöver dessa kunde
kriterierna innebära att tillägg betalas endast för det yngsta barnet eller att hemvårdsperioden har en
viss minimigräns (Lahtinen & Svartsjö, 2018).

1

Med kommuntillägg avses om inte annat nämns det tillägg till hemvårdsstödet som en enskild kommun bestämmer om.
Kommuntillägg kan även betalas för användning av privat dagvård.
2

Kommunförbundets utredningar ger inte en fullständig bild av kommuntilläggets användning ute i kommunerna,
eftersom alla kommuner inte svarar på enkäten. Enligt rapporten var antalet kommuntilläggskommuner 48 stycken 2018.
Utredningen kan ändå användas som grund i avhandlingens undersökning. Datamaterialet har utökats med information
från kommunernas egna webbsidor, vilket lett till att antalet kommuner med kommuntillägg stiger till 57 stycken i
avhandlingens empiriska del.

3

Unna Heimberg

Kommuntillägg till hemvårdsstödet har sitt ursprung i en lagreform, som år 1985 jämställde
hemvården med den kommunala dagvården och som gjorde att hemvårdsstödet blev en lagstadgad
rättighet. Kring decennieskiftet 1980–1990 började allt fler kommuner erbjuda kommuntillägg till
hemvårdsstödet, eftersom det fanns ett behov att minska den ökade efterfrågan som den subjektiva
rätten till dagvård orsakade i kommunerna. Subjektiv rätt till dagvård innebär att vårdnadshavaren till
ett barn kan välja det vårdalternativ som hen anser vara bäst för barnet. Alternativen är hemvård,
kommunal dagvård eller privat dagvård (Miettunen, 2008).
Under den ekonomiska krisen i början av 1990-talet valde många familjer att sköta barnen hemma.
Då minskade kommunernas behov att erbjuda kommuntillägg, vilket ledde till att tilläggen nästan
försvann. I slutet på 1990-talet svängde konjunkturen och kommuntilläggen blev vanligare igen,
främst som en följd av en förbättrad sysselsättning i landet. En bidragande orsak var också att det
gjordes en del nedskärningar i det nationella lagstadgade hemvårdsstödet (Miettunen, 2008).
Från och med 1990-talets senare hälft ökade antalet kommuner som erbjöd kommuntillägg till
hemvårdsstödet. Ökningen avstannade 2012 och efter det har allt fler kommuner avstått från
kommuntillägget (Räsänen et al. 2019). Trots att förekomsten sjunkit sedan år 2012 har flera av de
stora och mellanstora kommunerna fortfarande kvar tillägget. En betydande andel av barnfamiljerna
omfattas därmed fortfarande av dessa tillägg (Lahtinen & Svartsjö, 2018).
Orsaken till att en kommun väljer att erbjuda kommuntillägg till hemvårdsstödet är ofta kommunens
strävan till att minska efterfrågan på platserna inom småbarnspedagogiken. På så sätt kan
kommunerna undvika kostnader som skulle orsakas av att tvingas ordna flera platser inom
småbarnspedagogiken. Genom tillägget kan plötsliga efterfrågechocker åtgärdas relativt snabbt
jämfört med alternativet att starta nya daghemsgrupper eller till och med helt nya daghem (Räsänen
et al. 2019). Enligt lagen om småbarnspedagogik (540/2018) är en kommun skyldig att ordna
småbarnspedagogik i den omfattning och i den form som behovet i kommunen förutsätter.
Enligt Kommunförbundets utredning verkar det dock vara oklart om kommuntillägget verkligen
påverkar efterfrågan på den kommunala småbarnspedagogiken. Enligt de enkätsvar som
Kommunförbundet fick in från kommunerna ansåg cirka 46 procent att kommuntillägget inte har
någon inverkan på efterfrågan på dagvårdsplatser. En dryg fjärdedel (27,1 %) av kommunerna

4

Unna Heimberg

svarade att de inte kunde avgöra om kommuntillägget påverkat efterfrågan. Detta är intressant,
eftersom hemvårdsstöd (och även kommuntillägget) beviljas endast om ett barn inte deltar i
småbarnspedagogiken under stödperioden (Lahtinen & Svartsjö, 2018).
Utöver kommuntillägg till hemvårdsstödet kan en kommun välja att erbjuda ett kommuntillägg för
användning av privat producerad dagvård. Detta är också ett sätt att minska efterfrågetrycket på de
kommunala dagvårdsplatserna. Kommuntillägg för privat dagvård är vanligast i stora och medelstora
kommuner, men de regionala skillnaderna är stora. Enligt Kommunförbundets utredning, betalade 97
kommuner ett kommuntillägg för privat dagvård år 2018. År 2016 var antalet kommuner 109
(Lahtinen & Svartsjö, 2018). Privat producerad dagvård är vanligast i södra Finland och Norra
Österbotten (Räsänen et al. 2019).
Vid sidan om kommuntillägget för hemvård och privat dagvård är servicesedlar ett tredje sätt för
kommunerna att avstyra efterfrågan från de kommunala dagvårdsplatserna. Enligt lagen om
servicesedlar inom social- och hälsovården (569/2009) kan en kommun erbjuda en servicesedel för
att anordna den lagstadgade dagvården. I dessa fall finansierar kommunen användarens
servicekostnader upp till värdet på servicesedeln. Användaren har en valfrihet att välja
serviceproducent utifrån de aktörer som kommunen godkänt. Kunden har även rätt att avböja en
servicesedel. Då måste kommunen erbjuda kommunalt producerad service (Lahtinen & Svartsjö,
2018).
År 2018 användes servicesedel inom småbarnspedagogiken i 75 av de 255 kommuner som svarade
på Kommunförbundets enkät. Det antal kommuner som erbjuder servicesedel har ökat under de
senaste åren (jämfört med 25 kommuner år 2012), och verkar vara ett allt mer populärt sätt att
producera privata dagvårdsplatser, jämfört med kommuntillägget för privat dagvård (Lahtinen &
Svartsjö, 2018).
Kommuntillägg till hemvårdsstöd, kommuntillägg för privat dagvård och servicesedel för
småbarnspedagogik är alla åtgärder som anses påverka efterfrågan på de kommunalt producerade
dagvårdsplatserna. Det är däremot endast kommuntillägg till hemvårdsstödet som uppmuntrar
föräldrar (i praktiken mammor) att stanna hemma med barnet. För att kunna studera kvinnors

5

Unna Heimberg

deltagande i arbetskraften är det därför kommuntillägg till hemvårdsstödet som är av specifikt
intresse.
Tabell 1 ger en överblick över användningen av kommuntillägg till hemvårdsstöd, kommuntillägg
för privat dagvård samt servicesedlar. Kommuntillägg till hemvårdsstöd används allt mer sällan,
medan servicesedeln blivit ett vanligare sätt att avstyra efterfrågan. Kommuntillägg för användning
av privat dagvård har använts flitigt ute i kommunerna och maximibeloppet har stigit kraftigt de
senaste åren.
Tabell 1. Sammanfattning av enkätsvar från Kommunförbundets utredningar 2008–2018
2008

2010

2012

2014

2016

2018

Kommunantal i Fastlandsfinland

399

326

320

304

297

295

Kommuner som svarat på KF:s enkät

375

326

320

288

256

255

Kommuner som erbjuder
kommuntillägg till hemvårdsstöd,
st. (%)

79
(21 %)

84
(26 %)

99
(31 %)

85
(30 %)

60
(23 %)

48
(19 %)

Medelvärde, €/barn

151

144

148

148

152

147

Variationsintervall, €/barn

50–250

50–250

50–264

50–264

36–252

36–300

Kommuner som erbjuder
kommuntillägg till privata dagvården,
st. (%)

135
(36 %)

127
(39 %)

137
(43 %)

123
(43 %)

109
(43 %)

97
(42 %)

Variationsintervall, €/barn

50–800

50–797

50–747

50–1185

50–860

50–1210

25
(8 %)

38
(13 %)

48
(19 %)

75
(30 %)

424–
1066 €

371–
1148 €

408–
1115 €

Kommuner som erbjuder
servicesedlar,
st. (%)
Servicesedelns värde,
variationsintervallet i snitt

Källa: Lahtinen & Svartsjö, 2018

Enligt Räsänen et al. (2019) är kommunernas och statens målsättningar motstridiga i fråga om
hemvård av barn. För kommunerna är det billigare om föräldrarna väljer att vårda barnet hemma
jämfört med att barnet skulle delta i den kommunala småbarnspedagogiken. Kommunen kan alltså i
vissa fall sträva efter att minimera sina kostnader inom småbarnspedagogiken och i och med det stödja

6

Unna Heimberg

hemvård av barn. Staten vill däremot främja jämställdhet mellan könen i sysselsättningen och i fråga
om uppdelningen av barnets omsorg (Räsänen et al. 2019).
Eftersom förekomsten och storleken av samt kriterierna för kommuntillägget varierar mellan
kommunerna befinner sig barnfamiljerna i olika situationer runtom i landet efter att
föräldraledigheten tagit slut. Kriterierna leder också till att barnfamiljer inom en kommun behandlas
på olika sätt. Utifrån de olika kommuntilläggen kan de finska kommunerna delas in i fyra grupper: 1)
kommuner som erbjuder kommuntillägg till hemvårdsstöd, 2) kommuner som erbjuder
kommuntillägg till privat vård, 3) kommuner som erbjuder båda samt 4) kommuner som inte erbjuder
något kommuntillägg. I och med detta kan familjernas val angående dagvården av barm se väldigt
olika ut (Räsänen et al. 2019). Detta påverkar i sin tur föräldrarnas arbetskraftsdeltagande.

1.2. Frågeställning och relevans
Avhandlingens syfte är att genom noggrannare granskning av kommunerna identifiera faktorer som
sammanhänger med ett förhöjt hemvårdsstöd och kvinnors sysselsättningsgrad. Som verktyg för
studien används kommuntillägg till hemvårdsstödet, som höjer det lagstadgade hemvårdsstödet i
cirka 20 procent av Finlands kommuner. Först identifieras kännetecken som skiljer kommuner som
erbjuder kommuntillägg från kommuner som inte erbjuder tillägget. Kan dessa kännetecken även
förklara variationen i kvinnors deltagande i arbetskraften? Avhandlingens två forskningsfrågor kan
därmed preciseras enligt följande:
1. Skiljer sig kommuner med ett kommuntillägg till hemvårdsstöd från andra kommuner?
2. Kan skillnaderna förklara sambandet mellan hemvårdsstöd och kvinnors
arbetskraftsdeltagande?
Genom att besvara dessa frågor kan avhandlingen öka förståelsen av sambandet mellan
hemvårdsstödet och kvinnors arbetskraftsdeltagande. Kan studien identifiera variabler som
sammanhänger med kommuntillägget och kvinnors arbetskraftsdeltagande?

7

Unna Heimberg

Arbetskraftsdeltagande

och

sysselsättningsgrad

är

närbesläktade

begrepp

inom

arbetskraftsstatistiken, som i vardagligt språk kan misstas för synonymer. Arbetskraftsdeltagande
(eller relativt arbetskraftstal) är en indikator som beskriver hur stor andel av befolkningen i arbetsför
ålder (15–74 år) är tillgänglig på arbetsmarknaden som arbetskraft. Till arbetskraften tillhör alla de
som är sysselsatta eller arbetslösa (Finlands officiella statistik, 2019a). Sysselsättningsgraden är i sin
tur en indikator som beskriver de sysselsattas andel av befolkningen i samma ålder. För kvinnornas
sysselsättningsgrad beaktas endast kvinnorna i samma ålder (Finlands officiella statistik, 2018).
Föräldrar som stannar hemma på vårdledighet placeras i statistiken utanför arbetskraften och räknas
därför inte heller med i sysselsättningen (Finlands officiella statistik, 2018). Trots att
arbetskraftsdeltagande och sysselsättningsgraden skiljer sig från varandra har föräldrar på
vårdledighet en likadan effekt på båda indikatorerna. Om antalet föräldrar på vårdledighet ökar,
minskar både arbetskraftsdeltagandet och sysselsättningsgraden.
I avhandlingen kommer både arbetskraftsdeltagande och sysselsättningsgrad att användas som
indikatorer. I ett större sammanhang är det motiverat att tala om arbetskraftsdeltagande eftersom
hemvårdsstödet påverkar föräldrars incitament att stanna utanför arbetskraften helt och hållet, och
därmed inte vara tillgängliga på arbetsmarknaden som arbetskraft. Då analysen går vidare till att
studera skillnader mellan kommunerna är det motiverat att använda kvinnors sysselsättningsgrad som
mått. Det är kvinnors beteende på arbetsmarknaden som är av intresse då olika kommuner jämförs.
Att studera arbetskraftsdeltagande är intressant och relevant ur många synvinklar. Finland har ett
relativt lågt arbetskraftsdeltagande jämfört med till exempel Sverige och Island, vilket framgår ur
figur 1. I Danmark och Norge är andelen personer som inte deltar i arbetskraften på ungefär samma
nivå som i Finland. Jämfört med EU är nivån låg i hela Norden. Statistiken antyder dock att Finland
har en relativt sett stor grupp personer i arbetsför ålder som stannar utanför arbetskraften av olika
skäl. Ur ett nationalekonomiskt perspektiv är det intressant att studera vad som ligger bakom
fenomenet och vilka incitament som styr valet att träda in på arbetsmarknaden.

8

Unna Heimberg

35%
32%

30%

27%

25%
25%

25%

24%
22%

20%

21%

22%

22%
21%

20%

19%

18%

15%

22%
19%
17%
16%

16%

10%
5%
0%
Danmark

Finland

Island

Kvinnor

Norge

Män

Sverige

EU28

Sammanlagt

Figur 1. Andelen personer i arbetsför ålder (15-64 år) som inte deltar i arbetskraften år 2018.
Källa: Nordic Statistics (2020)

Arbetskraftsdeltagandet och i förlängningen sysselsättningsgraden är intressanta fenomen ur ett
ekonomiskt perspektiv. Den offentliga ekonomin och välfärdssamhället är beroende av skatteintäkter
som bärs upp från bland annat förvärvsinkomster. Olika förändringar i samhällsstrukturen, så som en
allt äldre befolkning,

har lett till att de offentliga utgifterna stiger snabbare än intäkterna

(Finansministeriets publikationer 2019:49). Detta ökar på skattetrycket. För att motarbeta denna
utveckling har Sanna Marins regering satt som mål att antalet sysselsatta ska öka med minst 60 000
personer före år 2023 och genom detta balansera den offentliga ekonomin. Enligt
regeringsprogrammet ska sysselsättningsåtgärderna minska ojämlikheten och inkomstskillnaderna i
landet (Statsrådets publikationer 2019:32).
Även om det inte finns några officiella hinder för pappan att stanna hemma på vårdledighet, är det i
de allra flesta fallen mamman i familjen som efter föräldraledigheten stannar hemma. Enligt FPA:s
statistik över betalt hemvårdsstöd, var endast 7,5 procent av mottagarna män år 2019
(Folkpensionsanstalten, 2019). Därför är det relevant ur ett jämställdhetsperspektiv att studera hur
hemvårdsstödet och arbetskraftsdeltagandet hänger ihop. Det har visat sig, att kommuntillägg till

9

Unna Heimberg

hemvårdsstöd har ett samband med en lägre nivå av kvinnors arbetskraftsdeltagande medan inget
samband kunde påvisas för män (Kosonen, 2013).
Ett tillägg till diskussionen om hemvårdsstödets inverkan på arbetskraftsdeltagandet är att barnet
faller utanför småbarnspedagogiken i situationer där föräldrarna väljer att sköta barnet hemma.
Studier om småbarnspedagogikens inverkan på barnets framtida inlärning och utveckling har visat
att barn som deltagit i småbarnspedagogiken från tidig ålder studerar längre och på högre nivå
(Karhula, Erola & Kilpi-Jakonen, 2016). Utöver detta anses småbarnspedagogiken vara ett sätt att
skapa jämlika utvecklingsförutsättningar för alla barn. Speciellt de barn som kommer från familjer
med utländsk bakgrund eller svagare ställning har väldigt stor nytta av småbarnspedagogiken (Karila,
2016).
I denna diskussion måste även familjers valfrihet lyftas fram. Den allmänna opinionen och
argumentet för hemvårdsstöd har länge varit, att familjerna ska har rätt att bestämma om barnets vård
eftersom småbarnspedagogiken inte ingår i läroplikten (Miettunen, 2008). I och med den senaste
forskningen om småbarnspedagogikens inverkan på barn, är det dock viktigt att lyfta fram de positiva
effekterna av att barnet deltar i kommunal eller privat dagvårdsverksamhet. I figur 2 visas andelen
barn som deltar i småbarnspedagogiken i Finland, Island, Norge och Sverige. Trots att kvinnors
arbetskraftsdeltagande var på ungefär samma nivå i Finland och Norge, deltar finska barn i mindre
utsträckning i småbarnspedagogiken. På längre sikt kan detta påverka Finlands konkurrenskraft inom
humankapital (Toivanen-Visti, 2019).

10

Unna Heimberg

100%
97%

90%
80%

97%

96%

82%

% av åldersgruppen

70%
60%
59%

50%

57%
51%

40%
30%

33%

20%
10%
0%
Finland

Island

0-2 år

Norge

Sverige

3-5 år

Figur 2. Andelen barn som deltar i småbarnspedagogiken år 2017.
Källa: Nordic Statistics (2019)

Slutligen kan en ökad förståelse för relationen mellan hemvårdsstödet och arbetskraftsdeltagandet
hjälpa kommuner att bereda och ta beslut som har ändamålsenliga effekter. Kommunernas incitament
att skära ner på sina utgifter är för tillfället väldigt stora, vilket kan återspeglas som en ovilja att satsa
på nya investeringar till exempel inom småbarnspedagogiken. Den kommunala ekonomin har
försvagats under 2018 och denna utvecklingsriktning kommer enligt prognosen att fortsätta även
under de kommande åren (Finansministeriets publikationer 2019:52).
Även inom statsförvaltningen kan tjänstemän och beslutfattare ha nytta av att på ett djupare plan
förstå relationen mellan hemvårdsstöd och kvinnors arbetskraftsdeltagande. Hur kan reformer inom
föräldraledigheten, vårdledigheten och småbarnspedagogiken påverka ena förälderns val att stanna
hemma eller träda in på arbetsmarknaden?
I ljuset av diskussionen ovan kan det konstateras, att kommuntillägg till hemvårdsstöd är ett intressant
och relevant ämne att studera. Forskningsfrågorna berör flera aktuella samhällsfenomen, allt från
ökade offentliga utgifter till jämlikhet mellan könen.

11

Unna Heimberg

1.3. Tidigare forskning
Hemvårdsstödets inverkan på mammors deltagande i arbetskraften har studerats en del både i Finland
och utomlands. Hur de så kallade kommuntilläggskommunerna skiljer sig från andra kommuner har
däremot studerats relativt lite, trots att kommuntillägget varit en del av dagvårdssystemet sedan 1980talet (Miettunen, 2008). Härnäst presenteras ett antal studier inom ämnet för att kunna kartlägga
befintliga och väsentliga forskningsresultat. Genom en litteraturgenomgång blir det tydligare var
avhandlingen står i förhållande till annan forskning inom ämnet.
Som grund för avhandlingens första frågeställning används Miettunens (2008) studie Lasten
kotihoidon tuen kuntalisät osana suomalaista päivähoitojärjestelmää. Studien behandlar
kommuntillägg till hemvårdsstödet och är publicerad av FPA. Undersökningens huvudsyfte är att
fylla forskningstomrummet om kommuntillägget genom att studera vilka faktorer som hänger ihop
med att en kommun erbjuder ett kommuntillägg. Utöver detta studerade Miettunen vilka faktorer som
påverkar kommuntilläggets generositet. Miettunens studie ligger på kommunnivå, vilket är i enlighet
med syftet av denna avhandling. Studien omfattar åren 1998 och 2005.
Genom en logistisk regressionsanalys har Miettunen kontrollerat för effekten av olika förklarande
variabler då kommuntillägg till hemvårdsstödet är utfallsvariabeln. Författaren använde sig av tolv
olika faktorer som hon ansåg ha en inverkan på kommunernas användning av kommuntillägg
(Miettunen, 2008). Här presenteras i första hand de förklarande variabler som Miettunen fann stöd
för i sin studie.
Studiens resultat tyder på att kommuntillägget ofta används i kommuner där det finns behov av att
minska kommunala dagvårdens efterfrågetryck. Det är alltså inte överraskande att en växande andel
barn under tre år i kommunen ökar sannolikheten för att en kommun erbjuder kommuntillägg.
Effekten är statistiskt signifikant både år 1998 och 2005 (Miettunen, 2008).
Även kommunens inkomstskattesats har en negativ, signifikant effekt på sannolikheten. Då
kommunalskatteprocenten ökar minskar sannolikheten. Detta hänger ihop med Miettunens hypotes
om att kommuner med stabil ekonomi erbjuder kommuntillägget i högre grad. Stabil ekonomi
definierar hon som låg arbetslöshet, låg kommunalskattesats och positivt verksamhetsbidrag per
12

Unna Heimberg

invånare. I sin analys inkluderade Miettunen utöver skattesatsen även kvinnors sysselsättningsgrad
som en slags ekonomisk variabel, och resultaten tyder på att en högre sysselsättningsgrad bland
kvinnor i fertil ålder ökar på sannolikheten. Effekten är inte statistiskt signifikant men ändå värd att
notera, eftersom den deskriptiva statistiken tyder på att kommuntilläggskommunerna har högre
sysselsättningsnivå bland kvinnor (Miettunen, 2008).
Nettoinflyttningen och kommunernas invånarantal är också variabler som påverkar kommuntilläggets
sannolikhet positivt. Dessa har signifikanta effekter i Miettunens studie. Dessa två hänger även ihop.
Nettoinflyttningen tenderar vara högst i stora städer och deras grannkommuner. I och med en allt
snabbare flyttrörelse, är kommuntillägget en snabb åtgärd för att dämpa efterfrågan på
dagvårdsplatserna (Miettunen, 2008).
Invånarantalets relevans är även i linje med Kommunförbundets uppföljning av kommuntilläggens
användning i kommunerna. Kommuntillägg till hemvårdsstöd erbjöds i högre grad i stora och
mellanstora kommuner 2018. Av de nio finska kommunerna med över 100 000 invånare erbjöd fyra
stycken ett kommuntillägg. Dessa var Helsingfors, Esbo, Vanda och Uleåborg. I dessa städer bodde
det 2018 över 50 000 barnfamiljer med åtminstone ett barn under 7 år; cirka 27 procent av hela landets
barnfamiljer (Finlands officiella statistik, 2019c). I kommungrupperna med 20 000–50 000 samt
50 000–100 000 invånare användes kommuntillägget i cirka 25 procent av kommunerna (Lahtinen &
Svartsjö, 2018).
Av

Kommunförbundets

utredning

framgår

det

också,

att

hela

46

procent

av

kommuntilläggskommunerna bedömde, att användningen av tillägget inte hade minskat efterfrågan
på dagvårdsplatserna inom småbarnspedagogiken. 27 procent av kommunerna hade upptäckt en
minskning i efterfrågan och resterande 27 procent kunde inte bedöma hur kommuntillägget påverkat
efterfrågan (Lahtinen & Svartsjö, 2018). Detta tyder på att kommunerna åtminstone i någon grad
använder sig av kommuntillägget också på grund av andra faktorer än ett stort efterfrågetryck på
dagvårdsplatserna.
Tervola (2015) har i sin tur forskat i hur invandrarbefolkningen använder sig av hemvårdsstödet. I
studien lyfts fram, att hela 75 procent av mammorna med flyktingbakgrund bor i kommuner som
erbjuder ett kommuntillägg till hemvårdsstöd, medan andelen av urbefolkningen som bor i dessa

13

Unna Heimberg

kommuner endast är 47 procent (Tervola, 2015). Detta kan förklaras av att invandrare ofta samlas i
de större städerna där även kommuntillägget är vanligare. Det kan dock också finnas ett annat
samband mellan en växande invandrarbefolkning och erbjudandet av kommuntillägget. Enligt
förordningen 1336/1994 för barndagvård, ska småbarnspedagogiken omfatta stödjandet av kulturen
och språket i fråga om olika invandrargruppers barn. Detta kan innebära större kostnader inom
småbarnspedagogiken, vilket kan vara en morot för kommunen för att införa ett kommuntillägg
(Tervola, 2015).
I Miettunens studie presenteras många faktorer som påverkar förekomsten av kommuntillägget.
Dessa kommer till en grad att användas som en grund för denna studie. Det finns dock utrymme för
att uppdatera listan på de förklarande variabler som Miettunen använde. En ökad invandring, allt
snabbare urbanisering och snabb minskning i nativiteten leder till att kommunernas verksamhetsmiljö
ser väldigt annorlunda ut nu jämfört med åren 1998 och 2005, som omfattas i Miettunens studie.
Tanken är att kunna inkludera förklarande variabler som på ett nytt sätt kan belysa bakomliggande
orsaker till kommuntilläggets användning i kommunerna. Sedan Miettunens studie har även
användningen av kommuntillägget förändrats då allt färre kommuner erbjuder tillägget. Därför kan
en ny studie med nytt datamaterial ge ett annorlunda resultat.
I andra delen av denna avhandling kommer det att studeras hur faktorerna som påverkar
kommunernas användning av kommuntillägget också hänger ihop med kvinnors deltagande i
arbetskraften.
Räsänen et al. (2019) har studerat hemvårdsstödens inverkan på kvinnors återgång till arbetet efter
barnets födsel. Studien uppmärksammar både familjers egna preferenser samt effekten av yttre
faktorer, så som familjeledigheter. Med hjälp av Cox regressionsanalys granskas hemvårdsstödets
inverkan på mammornas sannolikhet att träda in på arbetsmarknaden (Räsänen et al. 2019). Enligt
studien skjuts mammornas inträde på arbetsmarknaden upp av ett kommuntillägg till hemvårdsstöd
och effekten är statistiskt signifikant då kommuntilläggets belopp överskrider 150 euro i månaden.
Sannolikheten att sysselsätta sig var 18 procent lägre för mammor som var berättigade till
kommuntillägget jämfört med mammor som inte var det. I kommuner där kommuntillägg för privat
dagvård var högt förflyttade sig mammorna också snabbare tillbaka till arbetskraften (Räsänen et al.
2019).

14

Unna Heimberg

För att kunna studera effekten av kommuntilläggets belopp tillsammans med mammans
arbetsmarknadssituation före föräldraledigheten, använde sig Räsänen et al. av olika
interaktionstermer. Resultaten tyder dock på, att mammans arbetsmarknadssituation inte hade en
signifikant betydelse på vårdledighetens längd, utan kommuntillägg till hemvårdsstöd sköt upp
inträdet på arbetsmarknaden för alla olika grupper (Räsänen et al. 2019).
Peutere et al. (2014) har i sin artikel studerat kommuntilläggets inverkan på kvinnors
arbetskraftsdeltagande på lång sikt. I studien användes registerdata på individnivå. Med hjälp av
förloppsanalys (trajectory analysis), kunde utvecklingen i longitudinella data delas in i olika
utvecklingsstigar. Enligt studien är det mer sannolikt att kvinnor, som är bosatta i en kommun som
erbjuder kommuntillägg till hemvårdsstöd och som vid barnets födsel inte har en fast anställning,
återgår långsammare till arbetsmarknaden efter första barnets födsel. Hela 71 procent av de kvinnor
som enligt studien hade en svag arbetsmarknadsanknytning bodde i en kommuntilläggskommun i
början av observeringsperioden.
Även Kosonen (2013) har studerat kommuntillägget och dess effekt på föräldrars arbetskraftsutbud
genom att se på uppställningen som ett naturligt experiment. Kosonen har använt sig av en differencein-differences-modell och jämför utfall från mammor från olika kommuner före och efter införandet
av ett kommuntillägg. Utfallsvariabeln är en arbetskraftsutbudsindikator. Kosonen använde sig av
mikrodata på individnivå från 1994 till 2005. Hans resultat tyder på att en 100 euros ökning i
kommuntillägget leder till 3 procents minskning i kvinnors arbetskraftsdeltagande. Ingen liknande
effekt kunde identifieras för män.
Resultaten från dessa studier tyder på att hemvårdsstödet påverkar kvinnors deltagande i
arbetskraften. Därför är det relevant att studera skillnader mellan kommuntilläggskommuner och
andra kommuner och på så sätt kunna utvidga forskningen om hur ett ekonomiskt hemvårdsstöd
påverkar kvinnors deltagande i arbetskraften.

15

Unna Heimberg

2. Teori
Det teoretiska ramverket för avhandlingen består av teorier om offentligt beslutsfattande,
beslutsfattande kring offentlig ekonomi och arbetskraftsutbud. Teorierna kompletteras med resultat
från relevant empirisk forskning samt sammankopplingar till avhandlingens ämne.
Kommuntillägget till hemvårdsstöd tas i bruk genom ett beslut i kommunfullmäktige. Därför är det
motiverat att redogöra för teorier om beslutsfattandet och vad som möjligtvis kan driva folkvalda
politiker till att ta ett visst beslut. Under vissa omständigheter kan det offentliga beslutsfattandet
misslyckas, och effekterna av ett beslut kan vara oönskade. Teorier om misslyckat beslutsfattande
inkluderas även i detta kapitel.
Kommuntilläggets samband med kvinnors arbetskraftsdeltagande förklaras med hjälp av teorier om
arbetskraftsutbud. Hur påverkas incitamenten att erbjuda arbetskraft då småbarnsföräldrar har
tillgång till ett förhöjt hemvårdsbidrag i form av ett kommuntillägg? Skiljer forskningen på
arbetskraftsutbudet mellan män och kvinnor?

2.1. Offentligt beslutsfattande
Beslutsfattande kring offentlig ekonomi behandlar frågor som gäller offentliga beslutsfattare, deras
beslut, grunderna till besluten och vad de drivs av vid beslutsfattande. Kommuntillägg till
hemvårdsstöd tas i bruk genom ett offentligt beslut, och därför är denna teoriram relevant.
Enligt kommunallagen ska alla kommuner i Finland ha ett folkvalt fullmäktige, som fungerar som
det högsta beslutsfattande organet i kommunen (410/2015). Fullmäktigeledamöterna representerar
sina väljares åsikter i fullmäktige, och är därmed beslutsfattare i en representativ demokrati.
En del teorier om beslutsfattande i en representativ demokrati antar att folkvalda politiker är
röstmaximerande, och vill därför ta sådana beslut, eller åtminstone indikera en sådan åsikt utåt, som
maximerar rösterna i följande val (Gruber, 2011). Hur detta kan uppnås förklaras teoretiskt med hjälp

16

Unna Heimberg

av exempelvis medianväljarteoremet. Nedan presenteras resonemanget kring teoremet, som börjar
med en genomgång av Lindahls prissättningsmodell. Som ett alternativ till medianväljarteoremet
presenteras även citizen candidate-modellen i detta kapitel. Modellen skiljer sig från
medianväljarteorin genom att bland annat frångå röstmaximeringsresonemanget. Som en del av
offentligt beslutsfattande presenteras även teori om misslyckat beslutsfattande.

2.1.1. Medianväljarteoremet
I detta avsnitt presenteras medianväljarteoremet som en del av public choice-teorin. Först byggs
grunden till teorin upp genom Lindahls prissättningsmodell, varefter diskussionen går vidare till
Arrows omöjlighetsteorem och medianväljaren.
Prissättningsmodellen konstruerad av Erik Lindahl formar utgångsläget för medianväljarteoremet.
Enligt modellen kan staten i teorin finansiera offentliga varor och tjänster på ett effektivt sätt genom
att ta reda på individers betalningsvillighet för en offentligt producerad vara. Genom att individen
avslöjar sin betalningsvilja för en viss mängd av en offentlig vara, kan funktionen för individens
marginalbetalningsvillighet konstrueras. Genom att summera alla individers marginalbetalningsvilja,
kan en efterfrågefunktion för varan skapas. En jämvikt uppstår då efterfrågan är lika stor som varans
marginalkostnad (Lindahl, 1958).
Enlig Gruber (2011) har Lindahls prissättningsmodell emellertid vissa brister, som begränsar
användningen av modellen i verkligheten. För det första ger den individen ett incitament att ljuga om
sin betalningsvilja och på så sätt åka snålskjuts. För det andra är det svårt för en enskild individ att
uppskatta sin betalningsvilja, trots att individen skulle vara villig att tala sanning. För det tredje är det
svårt att konstruera en sammanlagd betalningsvilja av alla individers individuella betalningsviljor,
eftersom det ofta handlar om tusen- eller miljontals individer som berörs av varan.
På grund av sina brister är Lindahls prissättningsmekanism inte användbar i verkligheten, men den
ligger som bas då diskussionen går vidare till sammanlagda individuella preferenser.

17

Unna Heimberg

Individuella preferensers omvandling till en kollektiv preferens är en central del av beslutsteori, både
då det gäller direkt och representativ demokrati. För att kunna konstruera en fungerande modell för
sammanlagda preferenser måste dock vissa antaganden uppfyllas. Gruber (2011) redogör för tre olika
antaganden. För det första måste dominans gälla. Om alla väljare föredrar alternativ A över alternativ
B, måste modellen fungera så att alternativ A väljs. För det andra måste transitivitet gälla. Detta
innebär att en matematisk transitiv relation måste uppfyllas så, att om A prefereras över B och B
prefereras över C måste också A prefereras över C. För det tredje måste irrelevanta alternativ anses
som oberoende i relation till de egentliga alternativen och att en introduktion av ett nytt alternativ inte
omkullkastar preferensordningen av de tidigare alternativen.
Om dessa antaganden gäller anses det möjligt att överföra individuella preferenser till en gemensam
åsikt och i förlängningen till gemensamma beslut. Men om ens ett antagande är ogiltigt, kommer
mekanismen (till exempel valförfarandet) inte att kunna leverera ett resultat som konsekvent skulle
summera individernas preferenser (Gruber, 2011).
Enligt Kenneth Arrow (1951) är det dock omöjligt att genom en omröstning eller genom val
konvertera individuella preferenser till ett konsekvent summerat beslut utan att antingen göra vissa
begränsningar på de antagna preferenserna eller att införa diktatur. Detta kallas för Arrows
omöjlighetsteorem och anses vara en av de viktigaste insikterna inom teorin kring offentlig ekonomi.
Det vanligaste sättet att lösa Arrows paradox är att anta att preferenserna endast har ett lokalt
maximum och att nyttan minskar om man rör sig från denna punkt. Om antagandet är att det endast
finns en nyttotopp, kan det antas med säkerhet att det är alternativet som individen uppskattar mest
och att all förändring (skatteminskning eller ökning) ger mindre nytta till individen (Gruber, 2011).
Antagandet om ett lokalt maximum är ofta relativt korrekt då det gäller betalningsviljan för offentligt
producerade varor och tjänster. Problem kan emellertid uppstå om det även finns privata aktörer på
samma marknad. Detta kan leda till att transitivitet inte gäller och de lokala maximipunkterna blir
flera. Då är det svårare att anta individens preferenser.
Om preferenserna antas ha endast ett lokalt maximum, kan en summeringsmekanism (t.ex.
omröstning) leverera en konsekvent aggregation av individuella preferenser. Detta betyder i

18

Unna Heimberg

förlängningen att utfallet i en omröstning kommer att motsvara medianväljarens preferenser. Detta
kallas för medianväljarteoremet. Teoremet innebär att beslutsfattaren endast behöver ta reda på
medianväljarens preferenser för att kunna anta den aggregerade preferensen. Medianväljarteoremet
säger dock ingenting om preferensernas intensitet och kan således leda till obalans. En offentlig vara
eller tjänst kan ge väldigt stor nytta för en liten grupp individer, vilket borde tas i beaktande vid
produktion. Medianväljarteoremet tar inte i beaktande detta (Gruber, 2011).
Medianväljarteoremet kan användas för att beskriva de folkvalda beslutsfattarnas agerande i en
representativ demokrati. Downs (1957) hävdar att folkvalda politiker kommer att välja utfallet som
medianväljaren föredrar om politikerna är röstmaximerande och om preferenserna endast har ett
lokalt maximum. Om det antas att väljarna röstar i val på den kandidat som ligger närmast de egna
preferenserna, har kandidaterna incitament att skifta sina åsikter mot medianväljarens eftersom de då
kan maximera sina röster.
Även medianväljarmodellens användbarhet är begränsad i verkligheten eftersom politiker även drivs
av andra krafter än röstmaximering. Dessutom är valsituationer ofta mer komplicerade i praktiken än
i teorin. Medianväljarteorin fungerar bristfälligt i situationer där kandidater tar ställning till flera olika
frågor som inte är kopplade till varandra. Dessutom antar teorin att det endast finns två kandidater att
välja mellan. Ett väsentligt antagande är dessutom fullständig information, vilket sällan fungerar i
verkligheten. För att modellen ska fungera ska väljaren ha full information om de aktuella frågorna,
kandidaterna ska ha full information om de aktuella frågorna och de ska även ha full information om
väljarens preferenser (Gruber, 2011).
Enligt resultat från empiriska studier, kan medianväljarteoremet förklara en del av politikernas
beteende i situationer då beslut fattas, men det existerar ändå en hel del motstridiga forskningsresultat.
Congleton påpekar (2004) att medianväljarteoremet kan förklara det offentliga beslutsfattandet
speciellt i sådana situationer där policyalternativen kan placeras på en tydlig höger-vänster-skala.
Modellen anses vara relativt robust, speciellt om medianväljaren antas vara intresserad och
informerad om offentligt beslutsfattande.
Även Stratmann (2000) hittade empiriskt stöd för medianväljarteoremet. Han undersökte hur en
förändring i valdistriktets gränser (och därmed politiska åsikt) påverkade ledamotens

19

Unna Heimberg

röstningsbeteende. Hans slutsats var att då distriktet blev mer konservativt genom en distriktsreform
började också ledamoten rösta mera konservativt. Detta kan tolkas som att medianväljarteoremet har
betydelse för beslutsfattarna.
Däremot har flera studier visat att medianväljarteorin inte berättar hela sanningen. Levitt (1996)
påvisade i sin studie att två senatorer från samma delstat med olika partitillhörigheter inte
konvergerade sitt beteende mot medianväljaren. Eftersom de representerade samma population,
skulle medianväljarteoremet prediktera att två senatorer skulle ändra på sin ståndpunkt mot
medianväljarens riktning. Istället röstade senatorerna i likhet med senatorer från andra delstater med
samma partitillhörighet. Han slutsats var dock att över hälften av senatorernas beteende förklaras av
skillnader i personlig ideologi. Medianväljaren, den egna huvudsakliga stödgruppen och partiets linje
förklarade endast 40 procent av senatorernas röstningsbeteende enligt Levitt.
Medianväljarteoremet kan förutspå hur kommunala beslutsfattare fattar beslut. Ett exempel på detta
är partiernas understöd i kommunfullmäktige. Traditionellt sett har Centern alltid varit en
förespråkare för hemvård av barn och argumenterat för familjernas rätt att välja den barnomsorgsform
som är bäst för barnet och familjen (Hiilamo & Kangas, 2009). Därför är det möjligt, att kommuner
där Centerpartiet har starkt understöd och hemvård av barn värdesätts i större grad, har en
medianväljare som föredrar en policy som är i linje med detta.
Trots att medianväljarteoremet har en väsentlig roll i den traditionella beslutsteorin är det motiverat
att också presentera andra teorier om offentligt beslutsfattande. I nästa delkapitel presenteras citizen
candidate-modellen, som kan ses som ett alternativ till medianväljarteoremet.

2.1.2. Citizen candidate-modellen
Som ett alternativ till medianväljarteoremet har Besley och Coate (1997) presenterat citizen
candidate-modellen, som grundar sig i Osbornes och Slivinskis (1996) arbete. Till skillnad från
Downs medianväljarteorem, som baserar sig på att beslutsfattarna endast är drivna av
vinstmaximering med hjälp av medianväljaren, hävdar citizen candidate-modellen att beslut påverkas
av beslutfattarens personliga preferenser. Grundtanken är att kandidaterna och väljarna kommer från
20

Unna Heimberg

samma population och att alla har möjlighet att ställa upp i val. Downs teori om att väjarna väljer
kandidaterna som sedan röstar om policy frångås alltså i denna modell. Citizen candidate-modellen
ger även implikationer om hur beslutet att kandidera bildas. Modellen blir aktuell i denna avhandling,
om det antas att kvinnor och män har olika personliga preferenser.
I citizen candidate-modellen följer alla individer följande tre steg: först väljer varje individ om de ska
kandidera i val eller inte, sedan röstar alla väljare på valfri kandidat och till sist implementerar den
kandidat som vunnit sin personligt prefererade policy. Om det antas att ställa upp i val inte innebär
någon kostnad för individen sker både kandideringen och röstningen endast på rationella grunder
enligt modellen. I modellen antas dock att det innebär en viss kostnad för individen att ställa upp i
val. Detta betyder att individen gör sitt kandideringsbeslut så att resultatet ger maximal nytta. Om
nyttan för individens första preferens inte är möjlig att uppnå är individen villig att justera sitt
beteende så att den andra preferensen blir gällande. Detta betyder att individen i första hand röstar på
den kandidat som ligger närmast hens egna personliga policypreferenser men kan även rösta eller
kandidera taktiskt för att hindra en viss policy från att träda i kraft (Usher, 2005).
Chattopadhyay och Duflo (2004) använde sig av citizen candidate-modellen i en studie, där
författarna undersökte hur en större andel kvinnor i lokala beslutsfattandeorgan påverkar de offentliga
utgifterna. Studien genomfördes i Indien, där en lagändring 1993 ledde till att en tredjedel av alla
positioner som bychef delades slumpmässigt ut till kvinnor. Resultaten visar att en kvinnlig
representation i de lokala beslutsfattande organen hade en stor inverkan på policyn. Kvinnor riktade
i högre grad offentliga medel till områden som är betydelsefulla just för kvinnor, så som hälsa och
familj. Eftersom de kvinnliga chefspositionerna delades ut slumpmässigt, hade studien goda
förutsättningar att studera kvinnors effekt på policyn.
Citizen candidate-modellen kan ge vissa prediktioner om hur en stark kvinnlig representation i
kommunfullmäktige påverkar satsningar i till exempel barnomsorgen. Om kvinnorna antas preferera
social- och hälsovårdssektorn samt undervisning, skulle en stor andel kvinnor i fullmäktige innebära
större satsningar inom dessa sektorer. Analysen blir dock mer komplicerad än så, eftersom
ledamöterna även tillhör grupperingar, som ofta är partipolitiska. Det kan därför uppstå situationer
där de personliga preferenserna och grupperingens linje är motstridiga.

21

Unna Heimberg

2.1.3. Misslyckanden inom offentligt beslutsfattande
Teorin om misslyckanden inom offentligt beslutsfattande grundar sig i den traditionella teorin om
marknadsmisslyckanden, där marknaden inte klarar av att skapa en allokering där ett pareto-optimum
skulle gälla. Pareto-effektivitet innebär ett läge där ingen kan öka sin nytta utan att någon annans
nytta minskar. Tankesättet används i förlängningen även inom offentligt beslutsfattande. Om
offentligt beslutsfattande leder till policyer som placerar samhället avsides från pareto-optimum, är
det frågan om ett misslyckat beslut. Detta betyder att redan ett steg bort från det pareto-effektiva läget
blir ett misslyckande, vilket betyder att modellen är väldigt instabil (Besley, 2006).
Ett annat synsätt på misslyckat beslutsfattande är Wicksells modell (1896). Wicksell utgår ifrån en
situation där inget offentligt beslutsfattande finns utan ekonomin fungerar enligt en ren
marknadsmodell med tillhörande marknadsmisslyckanden. På grund av marknadsmisslyckanden
ligger ekonomin nedanför den pareto-effektiva nivån, och därmed finns det potential för en förbättrad
situation i och med statlig intervention. Enligt Wicksell är varje steg mot en högre nyttonivå en lyckad
utveckling, medan teorin om pareto-effektivitet säger att det handlar om ett misslyckande så länge
nivån ligger under pareto-optimum.
Misslyckade beslut kan uppstå av många olika orsaker. Okunnighet och asymmetrisk information
anses vara väsentliga orsaker. I verkligheten är det inte realistiskt att anta fullständig information,
vilket betyder att det nästbästa alternativet eftersträvas. Policyprocessen och hur information samlas
in i samband med den har även en väsentlig roll. I representativa demokratier kan det vara svårt att
veta hurdana preferenser individerna har inom en viss fråga, medan detta inte är ett problem i direkta
demokratier (Besley, 2006).
Resonemanget leder till den problematik som diskuterats ovan angående aggregering av individuella
preferenser till samhällets gemensamma preferenser. Val är det grundläggande systemet för att
producera den aggregerade åsikten. Enligt den teori som presenterats om medianväljaren och
offentligt beslutsfattande är det dock svårt att under alla omständigheter på ett korrekt sätt få en
uppfattning om den gemensamma preferensen.

22

Unna Heimberg

Om ett högt arbetskraftsdeltagande anses vara värdefullt för samhället, kan beslut som leder till lägre
arbetskraftsdeltagande anses vara misslyckade. Kommunens beslut att med ett extra tillägg stöda
familjer som sköter barnen hemma kan anses vara ett misslyckande inom offentligt beslutsfattande
om detta minskar på mammors arbetskraftsdeltagande.

2.1.4. Diffusionshypotesen
Enligt diffusionshypotesen sprider sig institutionella principer och praxis från organisation till
organisation med väldigt lite modifiering. Diffusion ska enligt hypotesen leda till homogena resultat
i en population av organisationer (Campbell, 2004). Diffusion har studerats både internationellt och
lokalt, och empirisk forskning har hittat stöd för att ny policy sprider sig snabbt och relativt oförändrat
bland organisationer. Till exempel Meyer et al. (1997) fann stöd för att den utökade betoningen på
miljöpolitik i slutet på 1900-talet ledde till att många länder grundade miljöministerier.
Att en kommun tar i bruk kommuntillägget kan enligt diffusionshypotesen bero på att
grannkommunerna tagit beslutet att erbjuda det extra stödet. Då drivs kommunernas beslutsfattande
inte av de aktuella politiska, ekonomiska eller strukturella faktorerna, utan av den utveckling som
skett i grannkommunerna, som i vissa fall kan ses som kommunens konkurrenter (Miettunen, 2008).

2.2. Arbetskraftsutbud
Politiska beslut och hur de påverkar utbudet av arbetskraft kan användas som teoriram i studier om
individernas och hushållens beteende på arbetsmarknaden. I denna avhandling studeras hur
kommuntillägg till hemvårdsstödet sammanhänger med kvinnors deltagande i arbetskraften, vilket
betyder att denna referensram är relevant att redogöra för. Enligt Björklund et al. (2014) kan teorin
användas både inom positiv och inom normativ analys, varav den senare är aktuell i denna
avhandling. Teorin anses vara ett specialfall av mikroteori för rationellt konsumentbeteende.

23

Unna Heimberg

Inom den grundläggande teorin om arbetskraftsutbud antas ett hushåll justera sitt utbud så att nyttan
blir så stor möjligt då individens eller hushållets preferenser och restriktioner beaktas. Preferenserna
består av olika varukombinationer där konsumtionsvaror samt fritid ingår. För att förenkla modellen
antas det ofta att den så kallade varukorgen endast innehåller en konsumtionsvara samt fritid.
Varukombinationen bildar en nyttofunktion som beskriver vad individens nytta består av (2.1).
Nyttofunktionen kan grafiskt illustreras som indifferenskurvor som visar utbytesförhållandet mellan
konsumtionsvaran (G) och fritid (L). Indifferenskurvorna är konvexa mot origo, vilket betyder att
utbytesförhållandet förändras då man rör sig längs med kurvan. Ju längre från origo indifferenskurvan
är desto större är nyttan.
𝑈 = 𝑈(𝐺, 𝐿)

(2.1)

Nyttonivån begränsas av en budgetrestriktion, vilket innebär att valet av en varukombination påverkas
av varornas pris och individens inkomster. Inkomsterna kan vara löneinkomster från förvärvsarbete
eller arbetsfria inkomster. Löneinkomsterna påverkas av individens arbetskraftsutbud medan
arbetsfria inkomster inte påverkas av arbetskraftsutbudet. Arbetsfria inkomster kan till exempel vara
olika bidrag från staten eller kommunen, alternativt kan det handla om kapitalinkomster. En
budgetrestriktion kan skrivas om som följande funktion (2.2) där varupriset betecknas som P, lönen
med W och den arbetsfria inkomsten som Y. Utöver detta måste en tidsbegränsning inkluderas, så att
tiden individen lägger på arbete eller fritid inte kan förändras oberoende av varandra. Totala antalet
timmar i planeringsperioden, till exempel under ett år betecknas med T.
𝑃𝐺 = 𝑊(𝑇 − 𝐿) + 𝑌

(2.2)

I funktionen antas, att konsumtionsutgifterna är lika stora som individens inkomst. Totala inkomsten
påverkas av löneinkomstens storlek, antalet timmar som arbetas och den arbetslösa inkomstens
storlek (Björklund et al. 2014).
Med hjälp av nyttofunktionen och budgetrestriktionen kan individen optimera sin kombination av
konsumtionsvaror och fritid så, att den högsta möjliga nyttan uppnås inom ramarna av
budgetrestriktionen. I figur 3 illustreras individens optimala arbetstid, då preferenser och restriktioner
beaktas.
24

Unna Heimberg

Figur 3. Individens optimering.
Källa: Björklund et al. (2014)

Individens beslut om arbetskraftsdeltagande påverkas av förändringar i reallönen. Reallönen
förändras till exempel i en situation där den nominella lönen sjunker men varupriset och arbetsfria
inkomsten är oförändrad. Om arbetsinkomsten, varupriset och arbetsfria inkomsten alla ökar med
samma procentsats, förändras inte reallönen och därmed inte heller budgetrestriktionen. Om reallönen
sjunker förändras tangeringspunkten mellan budgetlinjen och indifferenskurvan, vilket leder till att
individen för den mindre reallönen vill ha mera fritid i sin varukorg. Om reallönen sjunker till en
punkt, där individen är indifferent i fråga om att arbeta och att inte arbeta, kallas lönen
reservationslön. Om lönen på marknaden underskrider reservationslönen, värdesätter individen sin
tid högre än vad arbetsmarknaden gör och då har individen incitament att inte arbeta alls. Denna
relation mellan lönen på arbetsmarknaden och individens reservationslön är alltså avgörande för
arbetskraftsdeltagande (Björklund et al. 2014).

25

Unna Heimberg

Arbetskraftsdeltagande påverkas också av förändringar i den arbetsfria inkomsten, med andra ord av
olika bidrag eller kapitalinkomster. Om den arbetsfria inkomsten är tillräckligt hög, kan individen
välja att helt avstå från att förvärvsarbeta, och således ha maximal fritid. Men om den arbetsfria
inkomsten sjunker, ”måste” individen börja jobba, för att kunna nå upp till samma nyttonivå. I och
med detta minskar individens fritid (Björklund et al. 2014).
Inom teorin om arbetskraftsutbud antas fritiden vara en normal vara, vilket betyder att efterfrågan på
fritid ökar då inkomsten ökar. Samtidigt är det dock möjligt, att då reallönen stiger, ökar värdet på
arbetsinsatsen och individen är villig att erbjuda mera av sin arbetskraft. Då minskar fritiden. På grund
av detta är det svårt att teoretiskt konstruera en utbudskurva för arbetskraftsdeltagande.
En lösning till problemet är att dela in effekten av reallöneökningen i en substitutionseffekt och en
inkomsteffekt med hjälp av Slutskyekvationen, konstruerad av Eugen Slutsky. Substitutionseffekten
innebär att relativpriset mellan konsumtionsvarorna och fritiden förändras i och med en ökad lön. Det
blir alltså dyrare att avstå från förvärvsarbete och priset för fritid blir större. Löneförhöjningens
substitutionseffekt har därmed en ökande effekt på arbetskraftsutbudet. Inkomsteffekten innebär
däremot att efterfrågan på fritid ökar enligt teorin om att fritid är en normal vara och efterfrågas mera
i och med ökad inkomst. Om inkomsteffekten är tillräckligt stark, kan den leda till att
arbetskraftsutbudet minskar (Björklund et al. 2014).
Trots att utbudkurvan för individens arbetskraft inte kan bestämmas teoretiskt kan det dock antas att
kurvan har en positiv lutning då arbetstiden närmar sig noll. Detta på grund av att en löneökning alltid
har en positiv effekt på arbetskraftsdeltagandet. Benägenheten att träda in på arbetsmarknaden ökar
alltså vid en löneförhöjning. Effekterna på arbetad tid är dock inte lika entydiga för då spelar
substitutions- och inkomsteffekterna in. Arbetskraftsdeltagande påverkas däremot inte av
inkomsteffekten, eftersom det för en rationell individ inte borde vara mindre lönsamt att träda in på
arbetsmarknaden till följd av en löneförhöjning. Det är därför viktigt att skilja mellan effekterna på
arbetskraftsdeltagande och arbetad tid (Björklund et al. 2014).
Förändringar i arbetsfri inkomst och dess inverkan på arbetskraftsutbudet är svår att estimera
teoretiskt, men den allmänna hypotesen är att en ökad arbetsfri inkomst påverkar arbetskraftsutbudet
negativt. Detta på grund av att fritiden antas vara en normal vara. Elinder (2012) har i sin studie

26

Unna Heimberg

studerat hur arv påverkar arbetskraftsutbudet i Sverige. Enligt resultaten minskar arbetsinkomsterna
i och med ett arv och därför kan det antas att den arbetade tiden minskat.
Inom den grundläggande teorin om arbetskraftsutbudet beaktas inte hushåll med flera
förvärvsarbetande individer, trots att det är vanligt att flera i hushållet jobbar. Det finns dock
åtminstone två olika sätt att teoretiskt försöka förklara arbetskraftsutbudet i hushåll med två
förvärvsarbetande individer. Ett sätt, som också kallas för ”manschauvinistmodellen”, grundar sig i
antagandet att kvinnan betraktar mannens löneinkomst som en del av sin egen arbetsfria inkomst.
Mannen avgör sitt arbetskraftsutbud oberoende av kvinnans inkomster eller preferenser, medan
kvinnans utbud påverkas utöver den egna lönen även av mannens lön. Enligt Björklund et al. (2014)
är denna modell antagligen inte realistisk i dagens Sverige, eftersom kvinnorna arbetar i nästan lika
stor utsträckning som männen. Det kan antas att samma gäller för Finland.
Ett annat sätt att förklara hushållens arbetskraftsutbud är genom familjenyttomaximering. Då beskrivs
familjens totala preferenser av en familjenyttofunktion där hushållens totala konsumtion samt
mannens och kvinnans fritid ingår som termer. Båda individernas arbetsutbud kommer således att
bestämmas så att hela familjens nytta maximeras. I och med modellen påverkar båda makarnas
löneinkomster bådas arbetskraftsutbud. Det är dock inte teoretiskt möjligt att avgöra om
korssubstitutionseffekterna

vid

en

möjlig

löneförhöjning

påverkar

den

andra

makans

arbetskraftsutbud positivt eller negativt. I modellen betraktas makarnas arbetsfria inkomster som
gemensamma (Björklund et al. 2014).
Vad kan det då sägas om skillnader i arbetskraftutbud mellan män och kvinnor? Enligt resultaten från
empiriska studier tenderar männens och kvinnornas löneelasticitet variera. Löneelasticiteten anger en
uppskattning om hur individernas villighet att arbeta påverkas av ekonomiska incitament, till exempel
förändringar i lönen. Andrén (2011) har studerat hur löneelasticiteten varierar mellan kvinnor och
män i olika slags hushåll med hjälp av en strukturell arbetsutbudsmodell. Enligt studien skiljer sig
löneelasticiteten speciellt mellan ensamstående kvinnor och män. Ensamstående kvinnornas
elasticitet var mycket högre (0,22 %) och därmed känsligare för ekonomiska förändringar, jämfört
med männens (0,12 %). För hushåll med sammanboende par var skillnaderna i elasticiteten mindre,
men fortfarande betydande. Elasticiteten var dessutom mindre för både män och kvinnor jämfört med
ensamstående individer. Detta beror på att hushållets sammanlagda inkomst inte är lika beroende av

27

Unna Heimberg

den enskilda individens bidrag till hushållets inkomst. Valet att arbeta är därmed mindre styrt av
ekonomiska incitament, utan påverkas i större utsträckning av preferenserna inom barnomsorg och
hushållsproduktion.
Löneelasticiteten för män i hushåll med barn skattades vara 0,04 procent och 0,07 procent för kvinnor.
För hushåll med sammanboende par utan barn skattades elasticiteten vara 0,06 procent för män och
0,07 procent för kvinnor. Detta tyder på att effekten på arbetskraftsdeltagandet är lika stor för kvinnor
med och utan barn. I en närmare analys spjälkades dock elasticiteten upp så att de ekonomiska
effekterna på beslutet att jobba eller inte jobba (extensiva marginalen) och beslutet om hur många
timmar som ska arbetas (intensiva marginalen) kunde urskiljas. Andrén (2011) fann i sin studie att
män med barn och män utan barn har ungefär lika stora incitament att träda in på arbetskraften som
följd av en ekonomisk förändring. För kvinnor med barn och kvinnor utan barn kunde det dock
urskiljas en skillnad. Kvinnor utan barn hade en större benägenhet att träda in på arbetsmarknaden
jämfört med kvinnor som har barn. Detta tyder på att förekomsten av barn i familjen påverkar
kvinnornas inträde på arbetsmarknaden i högre grad än det påverkar männens (Andrén, 2011).
Trots att den presenterade teoretiska ramen främst tar i beaktande individens arbetsvilja enligt en
rationell nyttokalkyl, måste insikten om andra faktorer presenteras. I en studie gjord av Berglund
(2009) beskrivs beslutet att delta i arbetskraften som en summa av ekonomiska, psykologiska och
sociala mekanismer. I artikeln studerades viljan att förvärvsarbeta efter att en individ mottagit en
lotterivinst. Som data användes en enkätundersökning som besvarades av drygt 200 lotterivinnare i
Sverige. Enligt Berglunds resultat hade vinstsummans storlek en avgörande betydelse för
förändringar i arbetsviljan men de sociala och psykologiska faktorerna spelade också in, beroende på
hur jobbet i sig värdesattes och hurdana förväntningar omgivningen hade. Berglund konstaterar att
nivåer av transfereringar och olika bidrag i vårt välfärdssamhälle i slutändan har relativt små effekter
på arbetskraftsdeltagande: ”Ur ett policyperspektiv antyder resultaten att en ensidig fokusering på
ersättningsnivåer i olika socialförsäkringssystem för att öka befolkningens arbetskraftsdeltagande
innebär ganska små effekter jämfört med om sociala normer och kulturella föreställningar och
förväntningar ändras i riktning mot att betrakta arbete som en viktig aspekt av ett moraliskt riktigt
och gott liv.” (Berglund 2009, 40)

28

Unna Heimberg

Enligt den grundläggande teorin om arbetskraftutbud som presenterats ovan, kan det förutspås att
mammornas deltagande i arbetskraften påverkas negativt av hemvårdsstöd och kommuntillägg till
hemvårdsstöd. Därför borde mammors och i förlängningen kvinnors arbetskraftsdeltagande vara
lägre i de kommuner, där kommuntillägg erbjuds. Enligt teori och empiriska resultat torde
kommuntillägget inte påverka arbetskraftsutbudet av män. Hemvårdsstödets storlek borde också
spela in, vilket antyder att kommuner med högre kommuntillägg har lägre arbetskraftsdeltagande
bland kvinnor.

2.2.1. Preferensteori
Enligt den preferensteori som Hakim (2000) presenterat har kvinnors heterogena preferenser en
betydelse för arbetskraftsdeltagandet. Enligt resultaten från empirisk forskning delar Hakim in
kvinnorna i tre olika grupper med olika preferenser och värderingar. Den ena ytterligheten består av
hemcentrerade kvinnor, som prioriterar barnen och hemmet utöver förvärvsarbete. Den andra
ytterligheten bildas av arbetscentrerade kvinnor, som anser som sin viktigaste uppgift någonting annat
än familjeliv eller moderskap. Att förvärvsarbeta tenderar vara gruppens främsta preferens, men det
kan även vara frågan om annan aktivitet, som prioriteras över familjeliv. Enligt Hakims utvärdering
tillhör cirka 20 procent av kvinnorna i vardera av dessa grupper. De flesta faller dock i en slags
mellangrupp, som Hakim kallar för den flexibla gruppen. Denna grupp kan omfatta upp till 80 procent
av kvinnorna, de geografiska skillnaderna är dock stora. Den flexibla modellen antas ibland vara den
enda modellen, och att den därför skulle omfatta alla kvinnor. Denna grupp av kvinnor har en
preferens som innehåller en kombination av familjen, hemmet och den egna aktiviteten, till exempel
förvärvsarbete. De flexibla kvinnorna styrs därför i stor grad av de möjligheter som finns i deras
omgivning, speciellt ekonomiska och politiska, och är därför sensitiva till familjepolitiken och de
ramar som den lägger för kvinnor med barn. Hur lätt det är att kombinera arbetsliv med familjeliv är
avgörande.
Hakim understryker att dessa heterogena preferenser inte existerar i ett vakuum utan kvinnors
beteende på arbetsmarknaden definieras även av många andra faktorer. Utvecklingen bort från en
mansdominerad arbetsmarknad har dock lett till, att kvinnorna har ett allt bredare spektrum av
livsstilsalternativ att välja mellan. Därför förtjänar preferenserna sin del av uppmärksamheten.

29

Unna Heimberg

Preferenserna kan i sin tur påverkas av de normer som finns i samhället. Enligt Ylikännö et al. (2016)
är preferenserna inom hemvård av barn relativt konservativa i Finland, vilket har en direkt inverkan
på kvinnors arbetskraftsutbud. Tanken om att hemvård är det bästa vårdalternativet för ett barn lever
fortfarande starkt kvar i Finland och det anses oftast att det är mamman som åtminstone till största
del ska ansvara för barnets vård. I Sverige har normerna om hemvård skiftat mot ett mer jämställt
system sedan 1970-talet. Åsikten om vad som är det bästa vårdalternativet för barnet har varit väldigt
annorlunda jämfört med Finland. I Sverige har argumentet länge varit att barnets bästa förverkligas
på bästa sätt i familjer där föräldrarna deltar i arbetslivet och barnens vård i likvärdig utsträckning.
I resten av Norden verkar preferenserna för hemvård av barm likna dem i Finland, medan attityderna
i Sverige skiljer sig markant från både resten av Norden och Europa. I en enkätstudie utförd av
Ylikännö et al. (2016) var Sverige det enda landet där majoriteten av svaranden ansåg att
familjeledigheten borde uppdelas jämnt mellan mamman och pappan.
Om det antas att det finns normskillander mellan kommunerna i Finland, kan förekomsten av
kommuntillägget möjligtvis påverkas av detta. Kommuntillägget ger i så fall ett extra ekonomiskt
stöd till hemcentrerade kvinnor och kan ha en avgörande effekt på hur de flexibla mammorna beter
sig i frågan. Enligt Hakims (2000) preferensteori påverkas de arbetscentrerade kvinnorna inte av
familjepolitiken.

30

Unna Heimberg

3. Data
Det material som användas i avhandlingens empiriska del består av finskt tvärsnittsdata på
kommunnivå. Kommunindelningen följer den indelning som gällde 2018 i Fastlandsfinland; antalet
observationer är därför 295 stycken. Variablerna är valda enligt tidigare forskningsresultat. Utöver
det inkluderas variabler som enligt den presenterade teorin kan förklara förekomsten av ett
kommuntillägg i en kommun.
Nedan presenteras de variabler som förväntas ha ett samband med utbetalning av kommuntillägg och
som kommer att användas i avhandlingens empiriska del. Samma uppsättning av variabler används
även för att svara på avhandlingens andra forskningsfråga där sambandet med kvinnors
sysselsättningsgrad estimeras. Genom att studera variablernas effekt på både förekomsten av
kommuntillägg och kvinnors sysselsättningsgrad är det möjligt att identifiera vilka variabler som
sammanhänger med båda fenomenen. På grund av avhandlingens frågeställning är variablerna i första
hand valda med tanke på förekomsten av kommuntillägg och kan därför till en grad vara av mindre
relevans då det kommer till kvinnors sysselsättningsgrad. För jämförelsens skull är det dock
ändamålsenligt att inkludera samma variabler i båda analyserna.
Variablerna är indelade i två grupper: de som beskriver befolkningsstrukturen och de som beskriver
kommunstrukturen. En sammanfattning av de specifika variablerna med källor presenteras i tabell 2.
Utöver det presenteras deskriptiv statistik i tabell 3. Den deskriptiva statistiken ger en inblick i hur de
olika kommunerna ser ut i ljuset av de variabler som valts till undersökningen. De statistiska
nyckeltalen ger även stöd för metodvalet som presenteras i kapitel 4.

3.1. Utfallsvariabler
Kommuntillägg till hemvårdsstödet
Den mest centrala variabeln i denna avhandling är den som beskriver kommuntillägg till
hemvårdsstödet. I avhandlingens första forskningsfråga används förekomsten av kommuntillägg som
utfallsvariabel. Variabeln är binär och antar antingen värdet 1 eller 0. Koden 1 betyder att kommunen

31

Unna Heimberg

i fråga erbjuder kommuntillägg till hemvårdsstöd i någon form. Koden 0 betyder kommunen inte
erbjuder ett kommuntillägg. Variabeln anger inte hur stort tillägget är, endast om tillägget erbjuds
eller inte.
Data om kommuntillägg till hemvårdsstöd har för denna avhandling samlats från Kommunförbundets
utredning Kotihoidontuen ja yksityisen hoidon tuen kuntalisät ja palveluseteli (Lahtinen & Svartsjö,
2018). I utredningen undersöktes kommunernas praxis för hemvård och privatvård av barn samt
servicesedlar 2018 genom en enkätundersökning. Av Fastlandsfinlands kommuner besvarade 86
procent (255 stycken) på undersökningen varav cirka 19 procent (48 stycken) erbjöd ett
kommuntillägg till hemvårdsstödet. Data från Kommunförbundets undersökning har kompletterats
med information från kommunernas egna webbsidor och bokslutsuppgifter så att varje kommun har
en observation. I och med detta steg antalet kommuner med kommuntillägg till 57 stycken.
Kvinnors sysselsättningsgrad
För att kunna estimera relationen mellan de variabler som påverkar förekomsten av kommuntillägget
i en kommun och kvinnors deltagande i arbetskraften fungerar kvinnors sysselsättningsgrad som
utfallsvariabel i avhandlingens andra forskningsfråga. Sysselsättningsgraden beskriver hur stor andel
av kvinnorna i åldern 18-64 år som är sysselsatta. Då sysselsättningsgraden används som
utfallsvariabel kan det estimeras hurdan effekt de oberoende variablerna har på kvinnors
arbetskraftsdeltagande i kommuner som erbjuder kommuntillägg jämfört med kvinnors
arbetskraftsdeltagande i kommuner som inte erbjuder tillägget.
Kvinnors sysselsättningsgrad används även som förklarande variabel i besvarandet av avhandlingens
första forskningsfråga. En hög sysselsättningsgrad bland kvinnor betyder att efterfrågan på
dagvårdsplatser ökar. Därför kan kommunen önska öka hemvårdens attraktion genom att erbjuda ett
kommuntillägg (Miettunen, 2008). En hög sysselsättningsgrad indikerar även en god ekonomisk
situation i kommunen, vilket innebär att kommunen har potentiellt bättre förutsättningar att erbjuda
ett kommuntillägg. Däremot är det möjligt, att om sysselsättningen är hög och kommunens finansiella
läge är gott, skulle investeringar inom kommunala dagvården vara både motiverade och realistiska
att genomföra, istället för att ta sig till ett kommuntillägg. Hög sysselsättning och gott ekonomiskt
läge kan därför ha effekter i båda riktningarna.

32

Unna Heimberg

3.2. Variabler som beskriver befolkningsstrukturen
Andelen barn under 3 år
Den grundläggande faktorn som påverkar efterfrågan på dagvårdsplatser i en kommun är antalet barn
som bor i kommunen. I denna undersökning är barn under 3 år av intresse, eftersom hemvårdsstöd
och kommuntillägg till hemvårdsstöd beviljas för barn i denna ålder. Därför påverkar
kommuntillägget främst det efterfrågetryck som uppstår av barn som är under 3 år gamla.
Kommuntillägget kan till en viss grad även påverka äldre barn, som har yngre syskon som omfattas
av tillägget. Det antas dock att den huvudsakliga effekten fångas upp av andelen treåringar i
kommunen. För att kunna jämföra kommuner med varandra måste barnantalet ställas i relation till
kommunens befolkningsmängd.

Nettoflyttning
Kommuner med stor positiv nettoflyttning kan utmanas av en växande efterfrågan på
småbarnspedagogik. Nettoflyttningen beskrivs av skillnaden mellan inflyttning och utflyttning.
Eftersom anordnandet av småbarnspedagogik är en av kommunens lagstadgade uppgifter (Lagen om
småbarnspedagogik 540/2018) måste vårdplatser erbjudas till alla som ansökt om det. Ansökan om
vårdplats inom småbarnspedagogiken måste lämnas in till kommunen fyra månader före önskad
starttidpunkt. Enligt den studie som utförts av Miettunen (2008) har kommuntilläggskommunerna i
större utsträckning positiv toltanettoflyttning än andra kommuner.
Naturlig folkökning
I likhet med en positiv nettoinflyttning kan en positiv naturlig folkökning öka efterfrågan på
dagvårdsplatserna i kommunen. Positiv naturlig folkökning innebär att nativiteten är större än
mortaliteten i området. Det torde vara motiverat att inkludera både inflyttning och naturlig folkökning
i modellen, istället för total befolkningsökning. Flyttrörelsen och naturliga folkökningen kan beskriva
olika samband mellan kommuntillägget och kommunens karaktär. Är kommunen en attraktiv flyttort
eller finns det hög nativitet i området? En positiv naturlig folkökning antas öka efterfrågan på
småbarnspedagogik.

33

Unna Heimberg

Andelen personer med främmande modersmål
I och med en ökad invandring har även antalet barn med främmande modersmål ökat i en del av
kommunerna. Som främmande språk räknas alla språk utöver finska, svenska och samiska. Detta
skapar en del utmaningar för den kommunala servicen, inte minst småbarnspedagogiken. För att ett
barn med främmande språk ska kunna ta del av småbarnspedagogiken på ett ändamålsenligt sätt måste
vissa stödtjänster erbjudas. Till exempel tolktjänster och extra språkundervisning för dessa barn kan
betyda tilläggskostnader för kommunen (Ahlgren-Leinvuo, 2016). Detta kan vara ett incitament för
kommunen att genom ett kommuntillägg minska på barnens deltagande i småbarnspedagogiken och
på så sätt minska på kostnaderna.
Folkmängd
Enligt Miettunen (2008) har kommunens folkmängd ett samband med förekomsten av kommuntillägg
till hemvårdsstödet. I Miettunens studie visade det sig att kommunens storlek påverkar kommunens
odds att erbjuda ett kommuntillägg. Ju större kommun desto större sannolikhet att kommunen
använder sig av ett kommuntillägg.
Andelen kvinnor med högskoleutbildning
Tidigare forskningsresultat om användning av hemvårdsstöd har visat att kvinnor med lägre
utbildningsgrad i större utsträckning använder sig av hemvårdsstöd (Takala, 2000). I en studie utförd
av Statistikcentralen visade det sig att mammor med högskoleexamen upplevde hemvården som mer
skadlig för lönen och karriärutvecklingen än mammor med lägre utbildningsgrad (Keyriläinen, 2019).
Därför kan det antas att kommuner där kvinnors utbildningsgrad är låg inte behöver erbjuda
kommuntillägg för att locka mammor att stanna hemma med barnen. Jämfört med högutbildade
mammor har mammor med lägre utbildningsgrad även i mindre utsträckning ett jobb att återvända
till efter vårdledigheten (Miettunen, 2008). Detta kan också vara en orsak till att mammor med lägre
utbildning är mer benägna att använda sig av hemvårdsstöd. Det antas därför att en större andel
kvinnor med högskoleutbildning i kommunen ökar sannolikheten att erbjuda hemvårdsstöd.

34

Unna Heimberg

3.3. Variabler som beskriver kommunstrukturen
Kommunalskattesats
Kommunens ekonomiska situation spelar en roll då faktorerna bakom kommuntillägg granskas.
Kommunalskattesatsen är ett sätt att indikera det ekonomiska läget i kommunen. En hög skatteprocent
innebär i regel att kommunen i viss mån har finansieringssvårigheter och försöker genom högre
skattesats öka sina intäkter. Skattesatsen berättar dock inte hela sanningen eftersom kommunerna
också kan lyfta lån för att täcka sitt underskott. Detta syns nödvändigtvis inte i kommunalskattesatsen
på kort sikt (Finansministeriets publikationer 2020:13).
Miettunen (2008) har i sin studie hittat ett negativt samband mellan kommunalskattesatsen och
sannolikheten för att betala kommuntillägg. Detta tyder på att en god ekonomisk situation möjliggör
utbetalning av kommuntillägg som en extra förmån åt barnfamiljer.
Däremot kan ett kommuntillägg också vara aktuellt i kommuner med ekonomiska svårigheter. Om
efterfrågan på dagvårdsplatserna är större än kommunens dåvarande kapacitet kan kommuntillägget
vara ett snabbt och billigt hjälpmedel för att lösa situationen. Att erbjuda kommuntillägg till
hemvårdsstödet är för kommunen avsevärt billigare än att anordna nya platser inom kommunal
dagvård (Ahlgren-Leinvuo, 2016). Det är alltså möjligt att hitta både negativa och positiva samband
mellan kommuntillägget och de ekonomiska variablerna.
Årsbidrag
Årsbidraget beskriver hur kommunens internt tillförda medel (skatteintäkter, statsandelar och egen
finansiell verksamhet) räcker till för att täcka löpande utgifter. Om årsbidraget är positivt är den
interna finansieringen tillräcklig för att täcka de löpande utgifterna, medan ett negativt årsbidrag
indikerar det motsatta. Minimikravet för balanserat ekonomiskt läge anses vara att årsbidraget räcker
till av- och nedskrivningar (Finansministeriets publikationer 2020:13). Årsbidraget är ett nyckeltal
som beskriver finansernas tillräcklighet på kort sikt.
Årsbidraget per invånare varierar mycket från år till år. Därför beräknas det genomsnittliga
årsbidraget för åren 2015-2018 per kommuninvånare. Ett positivt årsbidrag antas betyda att

35

Unna Heimberg

kommunens ekonomi är i balans. Enligt Miettunen (2008) leder en balanserad ekonomi till att
kommunen med större sannolikhet erbjuder kommuntillägg till hemvårdsstödet.
Soliditetsgrad
Soliditetsgraden ses som ett nyckeltal genom vilken kommunens ekonomiska situation kan
utvärderas. Kommunens soliditet beskriver det egna kapitalets andel av hela kapitalet. Med
soliditetsgraden mäts kommunens betalningsförmåga och tolerans för underskott på lång sikt
(Finlands Kommunförbund, 2019). En låg soliditetsgrad kan innebära att kommunen inte har
möjlighet att göra dyra investeringar i framtiden utan att ta lån. Detta kan påverka förekomsten av
kommuntillägg antingen positivt eller negativt. Dels är betalningsförmågan svag, vilket indikerar att
det inte finns extra pengar att lägga på kommuntillägg. Samtidigt finns det nödvändigtvis heller inte
medel för att investera i ny verksamhet som skulle minska efterfrågan på dagvårdsplatser.
Kommunfullmäktiges sammansättning
Eftersom kommuntillägg till hemvårdsstödet tas i bruk genom ett fullmäktigebeslut kan den politiska
sammansättningen i kommunens högsta beslutsfattande organ vara en förklaring till förekomsten av
kommuntillägget. Partiernas ideologiska skillnader kan ha en stor betydelse för hur kommunen ser
på hemvård av barn. Traditionellt sett har Centerpartiet i Finland varit en stark förespråkare av
hemvård medan Socialdemokraterna har jobbat för att förstärka den offentliga dagvården (Hiilamo
& Kangas, 2009). Dessa ideologiska skillnader kan kännas av även i den mer aktuella politiska
debatten. Enligt kommunalvalsprogrammen för kommunalvalet 2017 fanns det tre riksdagspartier
som förespråkade hemvård av barn. Dessa var Centern, Sannfinländarna och Kristdemokraterna
(Centern i Finland, 2017; Sannfinländarna, 2017; Kristdemokraterna, 2017). Det antas därför att
kommuner med starkt sammanlagt stöd för dessa partier i kommunfullmäktige har större sannolikhet
att erbjuda kommuntillägg till hemvårdsstöd.
Utöver den politiska sammansättningen kan fullmäktiges beslut påverkas av ledamöternas personliga
egenskaper. Enligt empiriska studier (se t.ex. Chattopadhyay & Duflo, 2004) gör beslutsfattare ofta
val enligt de egna preferenserna. Om det antas att till exempel ålder och kön påverkar preferenserna
är det möjligt att dessa egenskaper leder till policybeslut av en viss riktning. Därför inkluderas
fullmäktiges medelålder och könsfördelningen som variabler i studien.

36

Unna Heimberg

Grannkommunernas användning av kommuntillägget (diffusion)
Enligt diffusionshypotesen kan praxis sprida sig från organisation till organisation i relativt
oförändrad form (Campbell, 2004). Därför kan ibruktagandet av kommuntillägg till hemvårdsstöd
bero på att andra kommuner i närheten erbjuder tillägget. Kommuntillägget kan ses som ett sätt att
locka barnfamiljer till orten och på så sätt konkurrera med andra kommuner. Figur 4 ger stöd för
antagandet. I vissa områden är kommuntilläggskommunerna tydligt koncentrerade. Speciellt i
Nyland, Kajanaland och Lappland kan det upptäckas områden där flera kommuner erbjuder tillägget.
För att kunna mäta effekten av diffusionen, konstrueras en variabel som anger grannkommunernas
utbetalning av kommuntillägget. Variabeln antar värdet 1 om någon av kommunens grannkommuner
erbjuder kommuntillägg till hemvårdsstödet och värdet 0 om ingen av grannkommunerna erbjuder
stödet.

Figur 4. Kommuner som erbjuder kommuntillägg till hemvårdsstödet år 2018
Källa: Lahtinen & Svartsjö (2018) samt kommunernas egna webbsidor
Kartunderlag: Lantmäteriverket

37

Unna Heimberg

Yta
Ur figur 4 kan det utläsas att en betydande del av kommunerna som erbjuder kommuntillägg är stora
till ytan. Detta kan förklaras av att långa avstånd försvårar upprätthållandet av ett fungerande
daghemsnät i hela kommunen. Därför inkluderas även kommunens yta i studien.
Kommuntilläggets genomsnittliga belopp
Kommuntilläggets eurobelopp används som förklarande variabel i avhandlingens andra
forskningsfråga. En ökning i kommuntillägget förväntas ha en negativ effekt på kvinnors deltagande
i arbetskraften (Räsänen et al. 2019).
Som källa används en utredning gjord av Kommunförbundet (Lahtinen & Svartsjö) år 2018 med
komplettering från kommunernas egna webbsidor. På grund av att kommunerna långt kan själva
bestämma om förmånens betalningsgrunder kan kommuntilläggets eurobelopp variera mycket
beroende på barnets ålder, hur många barn det finns i familjen och kommunens givmildhet. Därför
används det genomsnittliga månatliga beloppet för ett barn under tre år.
I tabell 2 presenteras en sammanfattning av variablerna som inkluderas i analysen. På grund av de
två forskningsfrågorna kommer variablerna att användas i två olika analyser i något varierande form.
Därför presenteras variablerna här i två olika spalter, beroende på om variabeln används i båda
analyserna eller endast någondera.

38

Unna Heimberg

Tabell 2. Variablerna i regressionsanalysen
Variabler
i fråga 1

Variabler
i fråga 2

Beskrivning av variabeln

År

Källa

Binär variabel: Erbjuder kommunen
kommuntillägg? (1=ja, 0=nej)

2018

Kommunförbundet
och kommunernas
egna webbsidor

Andelen av kvinnorna i åldern 18–64
år som är sysselsatta

2018

Statistikcentralen

2018

Statistikcentralen

2014 2018

Statistikcentralen

2014 2018

Statistikcentralen

2018

Statistikcentralen

2018

Statistikcentralen

2018

Statistikcentralen

2018

Statistikcentralen

Kommunens inkomstskattesats

2018

Skatteförvaltningen

Genomsnittligt årsbidrag per
invånare
Egna kapitalets andel av hela
kapitalet
Partiernas andel av invalda i
kommunfullmäktige i kommunalval
2017
Medelåldern bland ledamöterna
Andelen kvinnliga
fullmäktigeledamöter
Yta i km²
Binär variabel: Erbjuder någon av
kommunens grannkommuner
kommuntillägg? (1=ja, 0=nej)
Genomsnittligt
kommuntilläggsbelopp per månad
per barn under 3 år

2014 2018

Statistikcentralen

2018

Statistikcentralen

2017

Statistikcentralen

2017

Statistikcentralen

2017

Statistikcentralen

2018

Statistikcentralen
Kommunförbundet
och kommunernas
egna webbsidor
Kommunförbundet
och kommunernas
egna webbsidor

Utfallsvariabler
Förekomsten av
kommuntillägg
Kvinnors
sysselsättningsgrad

Förklarande variabler: Befolkningsstrukturen
Procentuella andelen av kommunens
Andelen barn under 3 år
befolkning som är under 3 år
Genomsnittlig årlig nettoflyttning i
Positiv nettoflyttning
relation till folkmängden
Genomsnittlig årlig naturlig
Positiv naturlig folkökning
folkökning i relation till
folkmängden
Procentuella andelen av kommunens
Andelen personer med främmande
befolkning som har ett annat
modersmål
modersmål än finska, svenska eller
samiska
Kommunens folkmängd i slutet av
Folkmängd
året
Procentuella andelen av kvinnorna i
Andelen kvinnor med högskoleutbildning
åldern 20-44 med högskoleutbildning
Kvinnors
sysselsättningsgrad

Andelen av kvinnorna i åldern 18–64
år som är sysselsatta

Förklarande variabler: Kommunstrukturen
Kommunalskattesats
Årsbidrag
Soliditet
Centerns, Sannfinländarnas och
Kristdemokraternas andel av invalda i
kommunalval
Kommunfullmäktiges medelålder
Andelen kvinnor i kommunfullmäktige
Kommunens yta
Diffusion
Kommuntilläggets
belopp

2018
2018

39

Unna Heimberg

I tabell 3 presenteras deskriptiv statistik över datamaterialet. Jämfört med de antaganden som
presenterades tidigare i kapitlet skiljer sig kommuntilläggskommunerna från andra kommuner på
delvis överraskande sätt. Andelen barn under tre år är större i kommuner som inte erbjuder
kommuntillägg än i kommuner som gör det. Detta är överraskande eftersom antalet barn är direkt
kopplat till småbarnspedagogikens efterfrågetryck. Även partiunderstödet avviker från det
förväntade. De andra variablerna verkar beskriva dessa två kommungrupper enligt förväntningarna.
Tabell 3. Deskriptiv statistik

Kommuner i Fastlandsfinland

Kommuner med
kommuntillägg
57 st
(19,32 %)

Befolkningsstrukturen

Kommuner utan
kommuntillägg
238 st
(80,68 %)
Medelvärden

Kvinnors sysselsättningsgrad

73,11 %

72,07 %

Andelen barn under 3 år

2,37 %

2,44 %

Positiv nettoflyttning

42,1 %

18,1 %

Positiv naturlig folkökning

31,6 %

21,4 %

Andelen personer med
främmande modersmål

3,84 %

2,80 %

Folkmängd (median)

8 329

6 180

Andelen kvinnor med
högskoleutbildning

37,78 %

34,77 %

Kommunstrukturen

Medelvärden

Kommunalskattesats

20,29 %

21,06 %

Årsbidrag per invånare

454,22 €

373,82 €

Soliditet

55,7 %

51,2 %

45,32 %

49,11 %

50,53

50,30

40,33 %

37,43 %

73,7 %

59,7 %

Yta (median)

898 km²

743 km²

Kommuntilläggets belopp

142,71
€/barn/mån

-

C+SF+KD:s andel av invalda i
kommunalval
Kommunfullmäktiges
medelålder
Andelen kvinnor i
kommunfullmäktige
Kommuntillägg används i
grannkommunen (diffusion)

40

Unna Heimberg

Även om den deskriptiva statistiken ger en uppfattning om kommunerna, är det inte ännu möjligt att
säga hur stor effekt de olika variablerna har på utfallet. I följande kapitel presenteras avhandlingens
empiriska forskningsmetod där effekterna av de oberoende variablerna granskas samtidigt.

41

Unna Heimberg

4. Empirisk forskningsmetod
I detta kapitel presenteras den empiriska forskningsmetoden som används för att besvara
avhandlingens forskningsfrågor. Som forskningsmetod används regressionsanalys för att kunna
estimera sambandet mellan en rad förklarande variabler och utfallsvariabeln. På grund av
datamaterialet och forskningsfrågornas karaktär kommer analysen att kräva två olika slags
regressionsmodeller. Därför kommer det i detta kapitel att redogöras för både logistisk regression och
OLS-regression. En mer detaljerad genomgång av regressionsdiagnostik presenteras i kapitel 6.
Regressionsanalyserna utförs med hjälp statistikhanteringsprogrammet STATA.
Valet av regressionsmodell utgår i stor utsträckning från datamaterialet och tidigare forskning.
Förekomsten av kommuntillägg till hemvårdsstöd har studerats av Miettunen (2008) genom en
logistisk regressionsanalys. Eftersom Miettunens studie ligger som grund för en del av denna
avhandling är det motiverat att tillämpa samma metod. I den andra delen av avhandlingens empiriska
del studeras hur variablerna som förklarar förekomsten av kommuntillägget också förklarar kvinnors
sysselsättningsgrad. Eftersom sysselsättningsgraden är en kontinuerlig variabel är det lämpligt att
använda en OLS-regression som utgångspunkt i analysen.
De två olika regressionsmodellerna kommer att behandlas separat, bortsett från en allmän genomgång
av den grundläggande ekonometrin och de antaganden som metoderna ställer på datamaterialet. Det
datamaterial som presenterats i kapitel 3 används i båda modellerna i något varierande utsträckning
(se tabell 2).
En regressionsanalys används för att påvisa sambandet mellan en utfallsvariabel och en eller flera
förklarande variabler. En multipel regressionsmodell med flera förklarande variabler anses ofta ange
en mer korrekt estimering av den verkliga situationen än en enkel regressionsmodell med endast en
förklarande variabel. Det statistiska sambandets omfattning anges som estimerade effekter för varje
förklarande variabel (Woolridge, 2013).
Båda regressionsmodellerna som används i avhandlingen är multipla, eftersom utfallet antas vara ett
resultat av flera olika faktorer. De variabler som inkluderas i en multipel regressionsmodell ska vara
42

Unna Heimberg

tillräckligt många för att kunna beskriva fenomenet. Med detta i åtanke ska antalet variabler inte heller
vara för stort, eftersom onödiga variabler kan förvränga modellens förklaringsstyrka och ge felaktiga
estimat. Därför är det ändamålsenligt att kontrollera hur de förklarande variablerna korrelerar med
varandra. För att en multipel regressionsmodell ska fungera korrekt, får det inte finnas perfekt
multikollinearitet mellan de oberoende variablerna. Perfekt multikollinearitet innebär att två eller
flera variabler har perfekt linjärt samband. Dessa variabler bidrar då med samma information, och
deras effekt på utfallsvariabeln blir felaktig. En viss korrelation mellan variablerna är oundviklig,
men de starkaste sambanden bör noteras och vid behov åtgärdas (Woolridge, 2013). Förutsättningarna
för materialets lämplighet för de olika regressionsmodellerna presenteras i kapitel 6.

4.1. Logistisk regression
Förekomsten av kommuntillägg till hemvårdsstödet estimeras genom en logistisk regressionsanalys.
Genom analysen identifieras variabler som har en inverkan på förekomsten av kommuntillägget och
som därmed skiljer kommuntilläggskommunerna från resten av kommunerna.
Logistisk regressionsanalys baserar sig på odds och logaritmerade odds. Oddset för att någonting sker
kan uttryckas genom formeln 4.1. Jämfört med rena sannolikheter (p), som endast kan anta värden
mellan 0 och 1, har sannolikheter uttryckta som odds ingen övre gräns. Logaritmerade odds (logiten)
eliminerar dessutom den nedre gränsen, vilket gör variabeln oändlig.
𝑝

𝑜𝑑𝑑𝑠 = 1−𝑝

(4.1)

En av fördelarna med logistisk regression är att de oberoende variablerna kan vara kvantitativa eller
kvalitativa. Detta ställer färre krav på datamaterialets struktur. Utfallsvariabeln är dock alltid en binär
variabel som antar antingen värdet 0 eller 1 (Bjerling & Ohlsson, 2010). Detta är ett av den logistiska
regressionens kännetecken. I detta fall kommer kommuner med kommuntillägg till hemvårdsstöd att
anta värdet 1 och resterande kommuner värdet 0.

43

Unna Heimberg

En annan fördel med metoden är att den inte antar linjära samband så som en traditionell OLSregression (Bjerling & Ohlsson, 2010). I logistisk regression antas det dock att sambandet mellan
logiten och den oberoende variabeln är linjärt. Detta kräver att variablernas funktionella form
kontrolleras. Problem kan framför allt orsakas av kontinuerliga variabler (Bartlett, 2014). Utöver detta
finns det heller inga krav på residualernas normalfördelning eller homoskedasticitet (Bjerling &
Ohlsson, 2010).
Trots sina fördelar har logistisk regression även ett antal brister som är värda att lyfta fram. För det
första är användningen av odds tidvis kontraintuitivt och kräver viss noggrannhet för att tolkningen
ska bli korrekt. För det andra är metoden inte tillämpad för att beskriva kausala samband (Bjerling &
Ohlsson, 2010). Det är alltså inte möjligt att genom logistisk regression säga om kommuntillägget
leder till att flera barn föds i kommunen eller om den ökade mängden barn leder till införandet av
kommuntillägget. I denna avhandling är syftet att identifiera skillnader mellan olika kommuner. Att
estimera kausala samband är inte aktuellt och logistisk regression kan användas.
I logistisk regression kan resultaten presenteras på två olika sätt; antingen som odds eller som
logaritmerade odds (logit). I samband med odds beskrivs utfallet som en multiplikativ modell av de
oberoende variablerna. I samband med logiten beskrivs utfallet i sin tur som en linjär funktion av de
oberoende variablerna (Djupsjöbacka, 2020). I STATA kan båda resultatalternativen produceras.
För en mer intuitiv tolkning presenteras resultaten som oddskvoter. Oddskvoten är, som namnet säger,
kvoten mellan två odds som beskriver hur oddset för att någonting sker eller icke sker förändras av
ett skalsteg i den förklarande variabeln. Om oddskvoten antar ett värde över 1 ökar oddset medan
oddset minskar om kvoten är mindre än 1. Oddskvoten tolkas som en procentuell förändring.
För att ytterligare förenkla tolkningen av resultaten kan odds beskrivas som genomsnittliga
marginaleffekter. Detta är ett sätt att presentera resultaten i form av förändringar i sannolikheter. På
grund av olika utgångslägen i kommunerna samt ett flertal förklarande variabler är en sann förändring
i sannolikheten svår att estimera. Effekten av en förändring i en av x-variablerna kommer att vara
olika för alla kommuner i datamaterialet beroende på deras värden för resten av förklarande
variablerna. Om effekten räknas ut separat för varje kommun är det möjligt att beräkna den

44

Unna Heimberg

genomsnittliga marginaleffekten. Den genomsnittliga marginaleffekten anger hur många
procentenheter sannolikheten i snitt påverkas av ett skalsteg på x-variabeln (Djupsjöbacka, 2020).

4.2. OLS-regression
I avhandlingens andra forskningsfråga estimeras sambandet mellan förklarande variabler och
kvinnors sysselsättningsgrad. I analysen används i stort sett samma variabler som i den första
forskningsfrågan,

förutom

att

kvinnors

sysselsättningsgrad

blir

utfallsvariabeln

och

kommuntilläggets inverkan estimeras genom kommuntilläggets genomsnittliga belopp.
Denna del av studien kommer att utföras med hjälp av en OLS-regression. Eftersom utfallsvariabeln
nu är kontinuerlig är en logistisk regression inte längre möjlig. En OLS-regression (Ordinary Least
Squares Method eller minstakvadratmetoden) beräknar sambandet mellan de förklarande variablerna
och utfallsvariabeln genom att minimera de kvadrerade residualerna (Woolridge, 2013).
För att en OLS-regression ska ge så sanningsenliga estimat som möjligt måste vissa antaganden
uppfyllas. För det första antas det i samband med användningen av en OLS-regression att modellen
beskriver ett linjärt samband mellan de förklarande variablerna och utfallsvariabeln. Därför borde
feltermen i genomsnitt vara noll. Antagandet uppfylls inte om modellen är fel specificerad och någon
av variablerna har fel funktionell form. Olika transformationer av data kan dock åtgärda problemet
så att beskrivningen av sambandet mellan de beroende och oberoende variablerna blir bättre
(Woolridge, 2013).
För det andra ska feltermen vara homoskedastisk, vilket innebär att feltermsvariansen är konstant för
alla kombinationer av värden på x-variablerna. Om antagandet inte uppfylls är feltermsvariansen
heteroskedastisk, vilket leder till att modellen anger felaktiga standardfel och signifikansnivåerna blir
lägre (Woolridge, 2013).
En detaljerad genomgång av modellspecificeringen och regressionsdiagnostiken presenteras i kapitel
6.

45

Unna Heimberg

5. Resultat och analys
I detta kapitel presenteras de mest centrala resultaten från den ekonometriska studien. I den första
delen presenteras resultaten från den logistiska regressionsanalysen som estimerar oddset för
förekomsten av kommuntillägget i kommunerna. I den andra delen läggs resultaten från OLSregressionen fram. Regressionen estimerar sambandet mellan olika förklarande variabler och
kvinnors sysselsättningsgrad. I sista avsnittet presenteras betydelsen av resultaten och kopplingen
mellan dessa två regressionsanalyser.

5.1. Förekomsten av kommuntillägget
I tabell 4 presenteras resultaten från den logistiska regressionsanalysen som estimerar oddset för
förekomsten av kommuntillägget i en kommun. Variablerna är indelade i två olika modeller. Den
första modellen innehåller de variabler som beskriver befolkningsstrukturen och i den andra modellen
inkluderas även de variabler som beskriver kommunstrukturen. För att underlätta tolkningen
presenteras resultaten både som oddskvoter och som genomsnittliga marginaleffekter. I tolkningen
av resultaten läggs det främst vikt på enskilda variabler och effekternas förtecken. Detta fungerar som
en slags hypotestestning. På grund av att det finns relativt få kommuner som erbjuder kommuntillägg
till hemvårdsstöd är det svårt att få riktigt signifikanta resultat. Därför binds tolkningen inte totalt till
vedertagna signifikansnivåer på 1, 5 och 10 procent, utan även mindre signifikanta resultat beaktas.
De estimat som presenteras i tabell 4 visar att oddset för förekomsten av kommuntillägget påverkas
främst av befolkningstillväxt, kommunens ekonomiska situation och kommunfullmäktiges
sammansättning.
I modell 1 inkluderas endast de variabler som beskriver befolkningsstrukturen i kommunen. Effekten
för andelen barn i kommunen är signifikant och antar en oddskvot på 0,385. Detta innebär, att oddset
för att kommunen erbjuder kommuntillägg till hemvårdsstödet minskar med 61,5 procent då andelen
barn ökar med en procentenhet. Alternativt kan de genomsnittliga marginaleffekterna tolkas, vilket
anger sannolikheten för att en kommun erbjuder kommuntillägg. För variabeln andelen barn i

46

Unna Heimberg

kommunen är den genomsnittliga marginaleffekten -0,134, vilket betyder att då andelen barn ökar
med en procentenhet minskar sannolikheten att erbjuda kommuntillägg i snitt med 13,4
procentenheter. Att en högre andel barn minskar på sannolikheten är något överraskande med tanke
på tidigare forskningsresultat. Däremot är detta i linje med den deskriptiva statistiken som antyder att
andelen barn är snäppet lägre i kommuntilläggskommuner.
Oddskvoten för positiv nettoflyttning är signifikant på 10-procentsnivån och kvoten är dessutom
relativt stor. Effekten är i linje med den deskriptiva statistiken och tidigare forskningsresultaten om
att en stor inflyttning ökar på sannolikheten att erbjuda kommuntillägg (Miettunen, 2008). Oddset för
att kommunen erbjuder kommuntillägg är 113 procent större i kommuner som har en positiv
nettoinflyttning jämfört med kommuner vars nettoinflyttning är negativ.
I modell 2 inkluderas också de variabler som beskriver kommunens struktur samt en interaktionsterm.
Oddsestimaten för befolkningens struktur förblir till stora delar likadana som i modell 1. Oddskvoten
för andelen barn har fortfarande en minskande effekt och är signifikant på 5-procentsnivån.
Sysselsättningsgraden har en positiv men icke-signifikant effekt. Folkmängden har en oddskvot på
1,000 i båda modellerna, vilket tyder på att effekten skulle vara obefintlig. Detta beror på den stora
variationen i folkmängden, vilket leder till att effekten av en invånare blir väldigt liten. Den
genomsnittliga marginaleffekten är dock positiv, vilket betyder att sambandet mellan
kommuntillägget och folkmängden är positivt. Oddskvoterna för utbildningsnivå och främmande
modersmål är inte signifikanta och kvoterna ligger nära värdet ett för båda två, vilket betyder att
effekten blir oklar.
Skillnaderna mellan modellerna ligger i de variabler som beskriver befolkningsökningen.
Dummyvariabeln för positiv nettoflyttning svänger totalt och har i modell 2 en minskande effekt på
oddset. Detta förklaras av att nettoflyttningen sammanhänger med de variabler som beskriver
kommunstrukturen. Då variablerna inkluderas i modellen fångar de upp effekten som i modell 1
beskrevs av nettoflyttningen. Dessutom fångar även interaktionstermen upp en del av effekten.
Oddskvoten för positiv naturlig folkökning ökar i sin tur markant och har en signifikant effekt på 10procentsnivån.

47

Unna Heimberg

Variablerna som beskriver kommunstrukturen består främst av variabler som beskriver den
ekonomiska situationen i kommunen och sammansättningen i fullmäktige. De ekonomiska
variablerna ger till en del förväntade resultat. Kommuner med gott ekonomiskt läge tenderar ha bättre
ekonomiska förutsättningar att erbjuda ett kommuntillägg, vilket med dessa variabler skulle innebära
en låg kommunalskattesats, ett högt årsbidrag och en hög soliditetsgrad.
Kommunalskattesatsen har en signifikant oddskvot på 0,399. Detta innebär att oddset för att
kommunen erbjuder kommuntillägg sjunker med en faktor på 0,621 eller med 62,1 procent för varje
procentenhet som skattesatsen ökar. Detta är i linje med antagandet om att relationen mellan
kommunens ekonomiska situation och sannolikheten att erbjuda kommuntillägg är positivt.
Kommunens årsbidrag per invånare beskrivs i modellen genom kvadratroten ur årsbidraget.
Oddskvoten är inte signifikant och inga slutsatser kan därför dras. Två kommuner i populationen har
negativt årsbidrag och därför kan kvadratroten inte tas ur dessa. Därför är antalet observationer 293 i
modell 2.
För soliditet används en kvadratisk funktion. Enligt resultatet har soliditet en minskande effekt på
oddset att erbjuda kommuntillägg, åtminstone för låga grader av soliditet. Signifikansen ligger precis
utanför 10-procentsnivån (p-värde 0,108).

Den kvadrerade variabeln antyder att den negativa

effekten på oddset avtar vid högre grader av soliditet.
Oddskvoten för kommunens soliditet påverkas även av interaktionstermen mellan soliditeten och
nettoflyttningen. Interaktionstermen är motiverad, eftersom kommuntillägget kan sannolikt
förekomma i kommuner där inflyttningen är stor och kommunens ekonomi är i gott skick. Detta
indikerar både ett möjligt behov av kommuntillägg och en ekonomisk möjlighet att erbjuda det.
Oddskvoten för interaktionstermen är signifikant och ökar på oddset att erbjuda kommuntillägg.
Interaktionstermens effekt innebär att nettoflyttningen också påverkar soliditetens effekt på utfallet.
Ju högre nettoflyttningen är desto snabbare minskar soliditetens negativa effekt.
Hur sammansättningen i kommunfullmäktige påverkar oddset för att erbjuda kommuntillägg beskrivs
genom fullmäktiges medelålder samt kvinnors andel av kommunfullmäktigeledamöterna. Utöver det
inkluderas en variabel för partiunderstödet. Medelåldern och den kvadrerade variabeln för

48

Unna Heimberg

medelåldern ligger båda inom en signifikansnivå på 10 procent, vilket gör estimaten beaktansvärda.
Oddskvoten för medelåldern är 1,035, vilket innebär att oddset för kommuntillägget ökar då
medelåldern ökar. Den kvadrerade termen får en oddskvot på 1,000 och marginaleffekten är svagt
negativ, vilket innebär att den positiva effekten är avtagande vid högre medelåldrar.
Kvinnornas andel i kommunfullmäktige har en signifikant effekt på kommuntilläggets förekomst.
Oddskvoten är mindre än ett, vilket betyder att oddset minskar vid en stigande andel kvinnor. Oddset
för att erbjuda kommuntillägg minskar med 29,9 procent om andelen kvinnor ökar med en
procentenhet. Den kvadrerade termen visar dock, att minskningen av oddset avtar vid högre andelar.
För att mäta effekten av politiska sammansättningen i fullmäktige har de partier som förespråkat
hemvård av barn under kommunalvalskampanjerna år 2017 inkluderats (Centern i Finland, 2017;
Sannfinländarna, 2017; Kristdemokraterna, 2017). Oddskvoten för Centerns, Sannfinländarnas och
Kristdemokraternas sammanlagda understöd i kommunalvalet 2017 har en signifikansnivå som ligger
precis utanför 10-procentsnivån. Effekten är positiv, vilket är värt att notera trots signifikansnivån.
Variabeln för diffusion ger inget signifikant resultat medan kommunens yta verkar ha en signifikant
effekt på oddset. Oddskvoten är väldigt nära värdet 1 och därför är effekten av en ökning i ytan (km²)
försvinnande liten. Kommunernas ytor varierar dock mycket, vilket förklarar den minimala effekten.
Den genomsnittliga marginaleffekten är svagt positiv, vilket antyder att effekten av kommunens yta
är positiv.

49

Unna Heimberg

Tabell 4. Resultat från logistisk regressionsanalys. Sambandet mellan förklarande variabler och
förekomsten av kommuntillägg till hemvårdsstöd
Oddskvoter

(1)
Marginaleffekter

Oddskvoter

(2)
Marginaleffekter

1,039
(0,0503)
0,385***
(0,137)
2,133*
(0,850)
1,754
(0,953)
1,000
(5,15e-06)
1,036
(0,0326)
1,026
(0,0791)

0,00534
(0,00679)
-0,134***
(0,0489)
0,106*
(0,0551)
0,0789
(0,0760)
7,53e-07
(7,20e-07)
0,00492
(0,00441)
0,00356
(0,0108)

1,066
(0,0658)
0,387**
(0,164)
0,0244**
(0,0432)
2,936*
(1,903)
1,000
(7,81e-06)
1,016
(0,0389)
0,959
(0,108)

0,00717
(0,00686)
-0,106**
(0,0466)
-0,416**
(0,194)
0,121*
(0,0717)
1,27e-06
(8,67e-07)
0,00176
(0,00428)
-0,00473
(0,0126)

0,399***
(0,118)
1,025
(0,0426)
0,899
(0,0596)
1,001
(0,000620)
1,035*
(0,0203)
1,000*
(1,93e-06)
0,701***
(0,0952)
1,005***
(0,00181)
1,016
(0,0106)

-0,103***
(0,0318)
0,00272
(0,00465)
-0,0119
(0,00734)
8,75e-05
(6,89e-05)
0,00389*
(0,00217)
-3,77e-07*
(2,14e-07)
-0,0397***
(0,0148)
0,000559***
(0,000195)
0,00175
(0,00116)

1,000*
(0,000109)
1,124
(0,446)

2,29e-05*
(1,20e-05)
0,0131
(0,0444)

1,067**
(0,03313)

0,00730**
(0,00319)

293

293

Befolkningsstrukturen
Kvinnors sysselsättningsgrad
Andelen barn under 3 år
Positiv nettoflyttning (dummy)
Positiv naturlig folkökning (dummy)
Folkmängd
Andelen kvinnor med högskoleutbildning
Andelen personer med främmande modersmål
Kommunstrukturen
Skattesats
√Årsbidrag
Soliditet
Soliditet²
Kommunfullmäktiges medelålder
Kommunfullmäktiges medelålder²
Andelen kvinnor i kommunfullmäktige
Andelen kvinnor i kommunfullmäktige²
Centerns, Sannfinländarnas och
Kristdemokraternas sammanlagda understöd
Kommunens yta
Diffusion
Interaktionsterm
Positiv nettoflyttning * soliditet
Observationer

295
295
Standardfel inom parentes
*** p<0,01, ** p<0,05, * p<0,1

50

Unna Heimberg

Resultaten från den logistiska regressionsanalysen ger stöd för att anta att kommuntilläggskommuner
skiljer sig från andra kommuner, åtminstone i vissa avseenden. Oddsestimaten indikerar att
kommuner som erbjuder kommuntillägget i större utsträckning är tillväxtkommuner med god
ekonomisk situation. De har även oftare ett större understöd för partier som förespråkar hemvårdsstöd
och kommunfullmäktige har en högre medelålder och en mindre andel kvinnor.
Efter att den logistiska regressionsanalysen är slutförd övergår analysen till avhandlingens andra
forskningsfråga.

5.2. Kvinnors sysselsättning
I kapitel 5.1. presenterades resultaten från den logistiska regressionsanalysen där sambandet mellan
kommunernas egenskaper och kommuntillägget estimerades. Genom resultaten är det nu möjligt att
studera

hur

kommuntilläggskommunernas

egenskaper

sammanhänger

med

kvinnors

sysselsättningsgrad. Det är därför av speciellt intresse att studera vilka variabler som hänger ihop med
både förekomsten av kommuntillägg och kvinnors sysselsättningsgrad, för att på det sättet förklara
relationen mellan hemvårdsstöd och sysselsättning.
I tabell 5 presenteras resultaten från OLS-regressionen. I modellen estimeras sambandet mellan
kvinnors sysselsättningsgrad och en rad förklarande variabler.
I den första modellen presenteras estimaten från variablerna som beskriver befolkningsstrukturen.
Till skillnad från den logistiska regressionen används det i OLS-regressionen kontinuerliga variabler
för flyttrörelsen och naturliga folkökningen. Dessa ger bättre resultat i en OLS-regression jämfört
med kategoriska variabler.
Alla variabler i den första modellen är signifikanta på minst 10-procentsnivån. Den logaritmerade
variabeln för andelen barn är signifikant och har en negativ effekt på kvinnors sysselsättningsgrad.
Då värdet på den logaritmiska variabeln ökar med en procent minskar sysselsättningsgraden med 0,03

51

Unna Heimberg

procentenheter. Även befolkningsmängden har ett negativt estimat. De andra variablerna i den första
modellen verkar ha positiv inverkan på sysselsättningsgraden. Sambandet mellan naturlig folkökning
och kvinnors sysselsättningsgrad är signifikant och estimatet är dessutom jämförelsevist stort. Detta
beror på att variationen i den naturliga folkökningen rör sig mellan -2 och 1 procent, vilket innebär
att väldigt stora ökningar inte är sannolika. Andelen kvinnor med högskoleutbildning har även den
en positiv effekt på sysselsättningen. Sambandet är dock avtagande då den kvadrerade termen anger
ett negativt estimat.
I den andra modellen inkluderas också de variabler som beskriver kommunens struktur. De variabler
som beskriver befolkningsstrukturen förändras inte avsevärt; det är endast andelen av befolkningen
med främmande modersmål som tappar sin signifikans, och estimatet blir också mindre.
Av de ekonomiska variablerna exkluderas variabeln för kommunens skattesats. Enligt
lämplighetstesten är modellen bättre specificerad utan variabeln och den hade inte heller någon
signifikant effekt. Estimatet för soliditet indikerar ett svagt negativt samband mellan kommunens
goda ekonomiska situation och kvinnors sysselsättningsgrad. Effekterna är dock små och årsbidraget
visar inga signifikanta resultat.
För kommunfullmäktiges del verkar den politiska sammansättningen ha en negativ effekt på kvinnors
sysselsättningsgrad. I kommuner med stort sammanlagt understöd för Centern, Sannfinländarna och
Kristdemokraterna tenderar sysselsättningen att vara lägre. Variabeln för fullmäktiges medelålder är
likaså negativ. Kvinnornas andel verkar inte har en signifikant effekt.
Om det finns ett samband mellan hemvårdsstöd och kvinnors sysselsättningsgrad, borde det finnas
ett samband mellan kommuntillägget och sysselsättningsgraden likaså. Kommuntilläggets
eurobelopp verkar ha en svagt positiv effekt på sysselsättningen. Detta ligger i linje med resultatet
från den logistiska regressionen, även om sambandet mellan sysselsättningsgraden och
kommuntilläggets förekomst inte var signifikant. Ett förhöjt hemvårdsstöd verkar hänga ihop med
högre sysselsättningsgrad.

52

Unna Heimberg

Tabell 5. Resultat från OLS-regression. Sambandet mellan förklarande variabler
och kvinnors sysselsättningsgrad
(1)
OLS

(2)
OLS

-3,759**
(1,488)
0,722*
(0,416)
5,189***
(0,810)
-1,707***
(0,227)
0,710***
(0,201)
-0,00583**
(0,00270)
1,226***
(0,347)

-3,504**
(1,463)
0,685*
(0,406)
4,308***
(0,818)
-1,717***
(0,235)
0,662***
(0,192)
-0,00555**
(0,00258)
0,495
(0,346)

Befolkningsstrukturen
Andelen barn under 3 år (log)
Nettoflyttning
Naturlig folkökning
Folkmängd (log)
Andelen kvinnor med högskoleutbildning
Andelen kvinnor med högskoleutbildning²
Andelen personer med främmande modersmål (log)
Kommunstrukturen
Årsbidrag

-0,00158
(0,00104)
-0,0293**
(0,0143)
-0,175**
(0,0726)
-0,0348
(0,0223)
-0,0538***
(0,0102)

Soliditet
Kommunfullmäktiges medelålder
Andelen kvinnor i kommunfullmäktige
Centerns, Sannfinländarnas och Kristdemokraternas
sammanlagda understöd
Kommunens yta (log)

-0,268
(0,201)
0,631*
(0,378)
0,00621**
(0,00308)

Diffusion
Kommuntilläggets belopp
Konstant
Observationer
R²
Justerade R²

74,83***
(4,494)

92,34***
(5,887)

295
0,532
0,521

295
0,603
0,582

Standardfel inom parentes
*** p<0,01, ** p<0,05, * p<0,1

53

Unna Heimberg

Enligt resultaten från OLS-regressionen finns det ett signifikant samband mellan kvinnors
sysselsättningsgrad och flera av de förklarande variablerna. Av de signifikanta resultaten är det den
naturliga folkökningen som har det starkaste positiva sambandet med utfallet. Sambandet mellan
kommuntillägget och sysselsättningen är även positivt, likaså kvinnors utbildningsnivå. En lägre
sysselsättningsnivå hänger däremot samman med en högre andel barn samt större folkmängd.
Sambandet mellan understödet för Centern, Sannfinländarna och Kristdemokraterna samt
sysselsättningen är negativt, likaså sambandet mellan fullmäktiges medelålder och sysselsättningen.
Resultaten från regressionsanalyserna visar att det finns kännetecken i kommunerna som hänger ihop
både med kommuntillägget och med kvinnors sysselsättningsgrad. I följande delkapitel går
diskussionen djupare in på vad regressionsresultaten säger om sambandet mellan hemvårdsstöd och
kvinnors sysselsättningsgrad.

5.3. Analys
Resultaten från regressionsanalyserna presenterades i delkapitlen 5.1. och 5.2. I detta avsnitt kommer
resultaten att diskuteras mera djupgående för att öka förståelsen av sambandet mellan hemvårdsstöd
och kvinnors sysselsättning. Är ett förhöjt hemvårdsstöd och kvinnors sysselsättningsgrad
sammankopplade med vissa kommunala egenskaper? I analysen beaktas främst de variabler som
påvisat signifikanta samband med utfallet.
Enligt resultaten från regressionsanalyserna är sambandet mellan kommuntillägget och kvinnors
sysselsättningsgrad positivt. Dessa är de två mest centrala variablerna i studien. Enligt den logistiska
regressionen (tabell 4, modell 2) är sambandet mellan sysselsättningen och kommuntilläggets
förekomst dock inte statistiskt signifikant. Oddskvoten för sysselsättningen är 1,066, vilket antyder
att sambandet kan vara positivt. Oddset för att erbjuda kommuntillägg skulle i så fall öka om
sysselsättningsgraden stiger. I OLS-regressionen visade sig kommuntilläggets eurobelopp och
sysselsättningsgraden också ha ett positivt och signifikant samband. I studien som Miettunen (2008)
utfört visar sig sambanden mellan kommuntillägget och sysselsättningsgraden vara ungefär likadana
som i denna avhandling, dock inte signifikanta. Miettunen beaktar trots det resultatet eftersom den

54

Unna Heimberg

deskriptiva statistiken stöder sambandet. Enligt den deskriptiva statistiken som presenterats i denna
avhandling var kvinnors sysselsättningsgrad snäppet högre i kommuner med kommuntillägg (73,11
%) än i resten av kommunerna (72,07 %) år 2018. I ljuset av regressionsresultaten, Miettunens
forskningsresultat och den deskriptiva statistiken kan det antas att sambandet mellan
kommuntillägget och kvinnors sysselsättningsgrad är positivt.
Sysselsättningsgrad som mått beskriver i detta sammanhang två olika fenomen. För det första ger den
en antydan om hur stor andel av befolkningen som förvärvsarbetar, eller med andra ord hur många
som potentiellt kan vara på föräldraledighet. För det andra är sysselsättning ett mått på välfärd och
ekonomisk stabilitet. Kommuner med hög sysselsättning är ofta starka ekonomiskt.
Det positiva sambandet mellan kommuntillägget och sysselsättningsgraden förklaras av åtminstone
två olika aspekter. I och med en hög sysselsättningsgrad är det ekonomiska läget gott och kommunen
har möjlighet att erbjuda ett tillägg. Ett annat alternativ är att en hög sysselsättningsgrad indikerar
goda sysselsättningsmöjligheter för kvinnor i kommunen. I sådana situationer är efterfrågetrycket på
dagvården stort och ett kommuntillägg kan tänkas underlätta situationen.
Det finns dock forskningsresultat som ger stöd för att hemvårdsstöden minskar på kvinnors
deltagande i arbetskraften (Kosonen, 2013; Peutere et al. 2014). Även stödets storlek har visat sig ha
kausala, negativa samband med kvinnors sysselsättning (Kosonen & Huttunen, 2018). Skillnaderna i
forskningsresultaten för hemvårdsstöd och kommuntillägg kan förklaras av stödens olika karaktär.
Kommuntillägget fungerar i högre grad som ett verktyg för kommunen att styra barnfamiljers
beteendemönster i samband med beslut om barnens vård (Räsänen et al. 2019). Det lagstadgade
stödets syfte har inte varit att uppmuntra föräldrar till hemvård utan snarare det motsatta. Regeringens
uttalade mål är att öka jämställdheten mellan föräldrarna i samband barnets vård och deltagande i
arbetskraften (Statsrådets publikationer 2019:32). På grund av skillnaderna i stödens karaktär är det
inte möjligt att dra direkta paralleller mellan kommuntilläggets samband med sysselsättningsgraden
och hemvårdsstödets effekt på sysselsättningen.
Vilka andra egenskaper i kommunen sammanhänger både med förhöjt kommuntillägg och med
kvinnors sysselsättningsgrad?

55

Unna Heimberg

Andelen under 3-åringar av kommunens befolkning har en signifikant effekt i båda regressionerna.
Andelen barn minskar på oddset att erbjuda kommuntillägg och har även ett negativt samband med
kvinnors sysselsättning. Detta är överraskande då tidigare forskning antytt att andelen barn är kopplat
till högre odds för att erbjuda kommuntillägg, vilket baserar sig på tanken om att en stor andel barn
under 3 år belastar dagvården och efterfrågan behöver därför minskas. Miettunen (2008) påvisar i sin
studie även stöd för denna hypotes. Enligt resultaten från den logistiska regressionen kan det däremot
antas att en hög andel barn inte i sig belastar dagvården och därför inte höjer på oddset. Detta är i
linje med den deskriptiva statistiken. Om andelen barn är relativt konstant över tid är
småbarnspedagogiken antagligen anpassad till situationen och efterfrågan behöver inte minskas.
Enligt resultaten är det snarare ökningen i antalet barn som bidrar till förekomsten av kommuntillägg.
Barnandelens och sysselsättningsgradens negativa samband kan förklaras av att flera barn leder till
flera kvinnor som stannar hemma på vårdledighet, vilket i sin tur minskar på sysselsättningsgraden.
Kommuntillägget kan också användas för att locka barnfamiljer till orten; i och med ett tillägg kan
kommunen framstå som barnvänlig (Miettunen, 2008). Kommuntillägg som lockbete kan vara
aktuellt i kommuner som lider av väldigt låg nativitet och där andelen barn således är förhållandevis
låg. Allt fler kommuner lider i dagens läge av negativ befolkningstillväxt, vilket lett till att
kommunerna infört olika slags ekonomiska stöd för att locka barnfamiljer (Valtanen, 2018).
Nettoflyttningen i kommunen har ett signifikant samband både med förekomsten av kommuntillägg
förekomst och med kvinnors sysselsättning. Sambandet mellan nettoflyttningen och kommuntillägget
estimeras vara positivt i den första modellen av den logistiska regressionsanalysen. Den deskriptiva
statistiken antyder även ett positivt samband. I modell 2 förändras sambandet till negativt. Detta beror
på att variablerna som beskriver kommunstrukturen hänger ihop med nettoflyttningen och fångar
därför upp effekten från variabeln. Detta betyder att effekten av nettoflyttningen minskar. Utöver det
inkluderas en interaktionsterm i modell 2. I och med interaktionstermen minskar den negativa
effekten av nettoflyttningen då soliditetsgraden stiger. Vid riktigt höga grader av soliditet försvinner
den negativa effekten av nettoflyttningen.
Nettoflyttningen har ett positivt samband med kvinnors sysselsättningsgrad. Kommuner med stor
inflyttning är ofta livskraftiga orter med goda sysselsättningsmöjligheter (Finansministeriets
publikationer 2020:13), vilket förklarar sambandet. En positiv nettoflyttning kan enligt tolkningen

56

Unna Heimberg

förknippas både med förekomsten av kommuntillägg och med kvinnors sysselsättningsgrad. Trots att
modell 2 i tabell 4 antyder att sambandet skulle vara negativt, antas det att effekten i grunden är
positiv

då

förekomsten

av

kommuntillägg

studeras

genom

variabler

som

beskriver

befolkningsstrukturen.
Naturliga folkökningen sammanhänger positivt med både kvinnors sysselsättningsgrad och
förekomsten av kommuntillägget. Detta innebär att i kommuner där nativiteten är större än
mortaliteten är kvinnors sysselsättningsgrad högre och kommunen erbjuder mer sannolikt ett
kommuntillägg. Sambandet följer logiken om att en ökning i mängden barn ökar efterfrågan på
dagvårdsplatser som behöver minskas med hjälp av ett kommuntillägg. Kopplingen mellan den
naturliga folkökningen och sysselsättningsgraden kan bero på att hög sysselsättning ofta indikerar ett
gott ekonomiskt läge och livskraft i området, vilket attraherar invånare och familjer
(Finansministeriets publikationer 2020:13). I sådana livskraftiga områden är nativiteten ofta hög,
vilket i sin tur motiverar införandet av ett kommuntillägg.
Kommunens folkmängd har ett signifikant, positivt samband med förekomsten av kommuntillägget
och ett signifikant negativt samband med kvinnors sysselsättningsgrad. Detta hänger ihop med att
större kommuner ofta har mera spelrum med ekonomin och kan erbjuda ett tillägg. Samtidigt är stora
kommuner ofta också tillväxtcentrum där antalet barn ökar (Finansministeriets publikationer
2020:13), vilket motiverar ett ibruktagande av kommuntillägget. Däremot verkar kvinnors
sysselsättning sjunka i och med att folkmängden växer. Enligt datamaterialet tenderar
sysselsättningen vara hög i kranskommunerna, det vill säga i kommunerna som omringar stora städer.
Kranskommunerna har ofta betydligt mindre invånarantal än de städer de omringar. Små kommuner
i Österbotten har också hög sysselsättningsgrad enligt det data som använts i studien. Dessa aspekter
bidrar till att sysselsättningen och kommunens invånartal har ett negativt samband.
Ovannämnda variabler beskriver kommunens befolkningsstruktur, vilket i många fall innebär
variabler som påverkar efterfrågan på dagvård i kommunen. Genom ett kommuntillägg uppmuntras
föräldrar till att sköta barnen hemma, vilket borde synas i efterfrågan på dagvårdsplatser. Att minska
på dagvårdens efterfrågan har länge varit det uttalade syftet med kommuntillägget vid sidan om att
förstärka familjers valfrihet kring barnets dagvård (Miettunen, 2008). Resultaten från den logistiska
regressionsanalysen visar dock att de variabler som beskriver befolkningsstrukturen, och därmed

57

Unna Heimberg

pressen på dagvården, inte har så stor inverkan på förekomsten av kommuntillägget som det kunde
förväntas. Ett flertal av kommunerna med kommuntillägg antydde dessutom i Kommunförbundets
rapport (Lahtinen & Svartsjö, 2018) att kommuntillägget inte hade nån effekt på efterfrågan, eller att
effekten inte kunde identifieras. Kan detta tolkas som att de faktorer som påverkar dagvårdens
efterfrågetryck har en allt mindre betydelse för förekomsten av kommuntillägg?
Det är också viktigt att minnas att dagvårdens efterfrågetryck inte nödvändigtvis varierar i samma
takt som förändringen i andelen barn. Andelen barn är nämligen inte en direkt indikator för det
faktiska antalet barn som är i behov av småbarnspedagogik. Andelen barn under 3 år kan stiga i och
med att mängden människor i de andra åldersgrupperna minskar. En sådan förändring påverkar
nödvändigtvis inte efterfrågan på småbarnspedagogiken.
Kommunens ekonomiska situation representeras i denna avhandling av kommunens skattesats,
årsbidraget per invånare och soliditetsgraden. I logistiska regressionen är den mest signifikanta
variabeln kommunens skattesats som har en negativ effekt på oddskvoten. Årsbidraget har ingen
signifikant effekt. Soliditetsgraden ligger precis utanför signifikansnivån för 10 procent, vilket i detta
fall dock anses vara tillräckligt signifikant för att effekten ska beaktas i analysen. Soliditetsgradens
effekt för förekomsten av kommuntillägget är negativt men avtar vid högre soliditetsgrader.
Interaktionstermen mellan nettoflytten och soliditeten antyder dessutom att effekten av soliditeten
ökar ytterligare för kommuner med positiv nettoflyttning. Soliditetsgraden beskriver kommunens
långsiktiga ekonomiska stabilitet genom att jämföra det egna kapitalet med hela kapitalet. Det är
möjligt att den långsiktiga stabiliteten inte har en väsentlig betydelse då det kommer till införandet
av ett kommuntillägg. Enligt Räsänen et al. (2019) är kommuntillägget lockande för kommunen
speciellt på kort sikt om avsikten är att försöka minska på kommunens utgifter. Därför kan soliditeten
visa en negativ effekt. Med stöd från den deskriptiva statistiken kan det dock konstateras att ett gott
ekonomiskt läge i kommunen åtminstone delvis ökar på oddset att erbjuda kommuntillägg.
Parallellen till kvinnors sysselsättningsgrad är inte lika lätt att dra i detta fall, eftersom skattesatsen
exkluderades från OLS-regressionen på grund av att den försämrade modellens förklaringsstyrka och
förvrängde de andra estimaten. Årsbidraget ger ingen signifikant effekt medan soliditeten visar ett
negativt, signifikant samband med sysselsättningsgraden. Sysselsättningsgraden kan dock i sig ses
som en indikator för det ekonomiska läget.

58

Unna Heimberg

Soliditetsgraden visar ett negativt samband med kvinnors sysselsättningsgrad, vilket kräver en mer
djupgående tolkning. Kommuner med hög soliditetsgrad är i stor utsträckning landsbygdskommuner
som har en stor primärproduktion, vilket betyder att en betydande andel av arbetskraften arbetar inom
jordbruk, skogsbruk och fiske. Kvinnor har traditionellt haft sämre sysselsättningsmöjligheter inom
dessa näringsgrenar. Enligt statistiken från 2017 var cirka 29 procent av arbetskraften inom
primärproduktionen kvinnor (Finlands officiella statistik, 2020). Detta kan vara en förklaring till det
negativa sambandet.
Beslutsfattandet i kommunen uttrycks i form av kommunfullmäktiges medelålder, könsfördelning
och politiska sammansättning. Alla dessa beaktas ha en tillräckligt signifikant effekt på förekomsten
av kommuntillägg. Fullmäktiges medelålder har en ökande effekt på oddset, vilket kan förklaras av
konservativa värderingar gällande hemvård av barn. Andelen kvinnor i fullmäktige har en negativ
effekt på oddset för förekomsten av kommuntillägg. Detta tyder på att kvinnor i fullmäktige inte
förespråkar eller jobbar för ett kommuntillägg. Den politiska sammansättningen har en nästan
signifikant, positiv effekt på oddset. Centern, Sannfinländarna och Kristdemokraterna har förespråkat
hemvård av barn och resultaten tar därmed förväntade uttryck.
I OLS-regressionen påvisar kommunfullmäktiges medelålder ett signifikant negativt samband med
kvinnors sysselsättningsgrad. Även understödet för Centern, Sannfinländarna och Kristdemokraterna
har ett negativt samband med kvinnors sysselsättning. Är det så, att i kommuner där understödet för
dessa

partier

är

starkt,

och

där

beslutsfattarna

har

högre

medelålder,

är

kvinnors

sysselsättningsmöjligheter sämre? Samtidigt har dessa variabler en positiv effekt på förekomsten av
kommuntillägget.
Som svar på avhandlingens andra forskningsfråga kan det konstateras att vissa av de kännetecken
som identifierats för kommuner med kommuntillägg även kan sammankopplas med kvinnors
sysselsättningsgrad. Denna studie ger dock inga entydiga svar på hur ett förhöjt hemvårdsstöd
påverkar kvinnors sysselsättning. Arbetskraftsutbudet påverkas av flera olika faktorer utöver de
ekonomiska incitamenten. Hemvård av barn präglas av starka normer, förväntningar och värderingar
som torde ha en inverkan på sysselsättningen men som är svåra att mäta och inkludera i en
ekonometrisk studie.

59

Unna Heimberg

6. Modellspecifikation och diagnostik
Regressionsmodellerna som används i avhandlingens empiriska del presenterades i tabellerna 4 och
5 i kapitel 5. Modellen i tabellen 4 är en logistisk regressionsmodell som estimerar oddset för att en
kommun erbjuder kommuntillägg till hemvårdsstöd. Den andra modellen, som presenterades i tabell
5, är en OLS-regression som estimerar kvinnors sysselsättningsgrad.
I detta kapitel presenteras modellspecifikation, datatransformationer och regressionsdiagnostik med
hjälp av den metod som presenteras av Chen et al (2003). De antaganden som ligger bakom en
logistisk regression och en OLS-regression är till en grad olika och ställer därför också olika krav på
bland annat datamaterialet. På grund av detta är en del av diagnostiken likadan för båda regressionerna
medan vissa antaganden måste uppfyllas bara i någondera av modellerna.
De presenterade statistiska testen är utförda med statistikhanteringsprogrammet STATA.
Ett grundläggande antagande som gäller alla slags multipla regressionsmodeller är att de förklarande
variablerna inte ska korrelera med varandra i stor utsträckning (Woolridge, 2013). Stark korrelation
mellan två eller flera förklarande variabler gör det svårare att identifiera vad som egentligen påverkar
variationen i utfallsvariabeln. Därför ska multikollinearitet med fördel undvikas. Det finns dock inga
entydiga gränser för vad som är för stark multikollinearitet. Valet av variabler i den slutgiltiga
modellen beror utöver de krav som metoden ställer också på frågeställningen och på den teoretiska
grunden.
Genom att sammanställa en korrelationsmatris är det möjligt att studera variablernas
multikollinearitet (appendix 1). De starkaste korrelationerna finns mellan andelen barn i kommunen
och den positiva naturliga folkökningen (0,69). Sambandet är logiskt men ger orsak till att överväga
om båda variablerna ska inkluderas i modellen. En annan stark korrelation finns mellan kvinnors
sysselsättningsgrad och utbildningsgrad (0,60). Detta är logiskt, eftersom kvinnor mer högre
utbildning oftare har bättre sysselsättningsmöjligheter (se t.ex. Kalenius, 2014).
Korrelationsmatrisen beaktar dock endast linjära samband, vilket betyder att andra starka samband
mellan variablerna inte identifieras. Ett annat sätt att kontrollera för multikollinearitet är ett så kallat
60

Unna Heimberg

VIF-test (Variance inflation factor-test). I ett VIF-test studeras sambandet mellan variansen i en
modell som bara innehåller en förklarande variabel och variansen i den kompletta modellen där alla
variabler ingår. Indikatorn anger hur mycket av uppblåsningen i standardfelen kan vara orsakade av
multikollinearitet. VIF-testet ger i detta fall inga större varningssignaler på att någon av variablerna
skulle präglas av för stor multikollinearitet (appendix 1). Testet ligger inom de accepterade gränserna
(under värdet 10) för alla variabler.

Logistisk regression
Variablernas funktionella form har en betydelse både i logistiska regressioner och i OLS-regressioner.
I en logistisk regression är det dock sambandet mellan utfallsvariabelns logit och förklarande
variabeln som antas vara linjärt. För att kunna avgöra den rätta funktionella formen i en logistisk
regressionsmodell används LOWESS-grafer (locally weighted scatterplot smoothing), som estimerar
en regressionslinje med utjämnade värden utifrån utfallsvariabeln och den förklarande variabeln.
Proceduren upprepas för varje observation. Den estimerade regressionslinjen används för att
prediktera de utjämnade värdena för utfallsvariabeln. På så sätt kan sambandet mellan logiten och
oberoende variabeln skissas upp och tolkas (Bartlett, 2014). Enligt resultaten från LOWESS har
variablerna för kommunens soliditet, fullmäktiges medelålder, kvinnors andel i fullmäktige, samt
fullmäktiges politiska sammansättning kvadrerats. Dessa transformerade variabler inkluderas i
modellen tillsammans med de ursprungliga variablerna. Utöver det har kvadratroten för variabeln för
kommunens årsbidrag beräknats som en transformation.
Genom att genomföra ett så kallat link-test (model specification link test for single-equation models)
kan modellspecifikationen kontrolleras. Om datatransformationerna bidragit till att modellen är bättre
specificerad borde detta synas i ett link-test (Chen et al. 2003). Testen för modeller med och utan de
transformerade variablerna redovisas i appendix 2a. Enligt testet är modellen bättre specificerad efter
transformationerna.
Forskare som använder sig av olika slags analysmodeller är ofta intresserade av modellens kvalitet,
alltså goodness-of-fit. Det vanligaste sättet att närma sig detta är att i någon form jämföra utfallets
observerade värden med de predikterade värdena. Enligt Tufte (2000) är det för logistisk
regressionsanalys fördelaktigt att använda Hosmer-Lemeshow-testet. Testet delar in de observerade

61

Unna Heimberg

och predikterade utfallen i tio grupper. Om frekvenserna i grupperna stämmer överens, är modellen
enligt testet lämplig att använda med datamaterialet i fråga (Tufte, 2000).
I regressionskörningen visar det sig att variabeln för främmande språk, kvinnors utbildningsgrad och
diffusion visar estimat som har väldigt höga p-värden, och är därför inte signifikanta. Genom att turvis
exkludera dessa från modellen efterföljt av ett Hosmer-Lemeshow-test visar att modellen är mera
lämplig om variablerna för främmande språk och diffusion exkluderas (appendix 3a). Med tanke på
avhandlingens andra forskningsfråga, och den jämförelse av variabler som krävs för att kunna besvara
den, inkluderas variablerna språk och diffusion i modellen trots resultatet från Hosmer-Lemeshowtestet. Variablerna bidrar inte till regressionen, men påverkar heller inte estimaten av de andra
variablerna i någon märkvärdig grad. För helhetsanalysens skull exkluderas därför ingen av dessa
variabler.
En till viktig del av diagnostiken är att identifiera inflytelserika observationer som kan påverka
estimaten. Inflytelserika observationer kan uppstå som en följd av fel i inmatningen av data eller
alternativt kan det vara frågan om speciella observationer, i detta fall kommuner som kan vara
intressanta studieobjekt i sig. I en regressionsanalys kan dock enstaka, väldigt inflytelserika
observationer påverka estimaten och ge missvisande resultat (Sarkar et al. 2011).
För att kontrollera förekomsten av inflytelserika observationer är ett första steg att studera de
predikterade sannolikheterna och residualerna. I appendix 4 presenteras Pearsons standardiserade
residualer. Dessa antyder att några observationer får väldigt avvikande predikterade utfall, och har
därför stora residualer. Pregibons inflytelsetest (Pregibon leverage) ger dock inga tydliga signaler på
att observationerna i fråga skulle ha en avgörande inverkan på själva modellen. Detta betyder att de
förklarande variablerna för dessa observationer inte är avvikande från resten, men att det predikterade
utfallet avviker mycket från det observerade utfallet.
För att testa observationernas inverkan på modellen testas logitregressionen utan dessa observationer.
Estimaten förändras inte märkvärdigt och Hosmer-Lemeshow-testet anger att modellen är sämre än
den ursprungliga. De avvikande observationerna inkluderas därför i modellen.

62

Unna Heimberg

OLS-regression
För OLS-regressionens del transformeras data enligt ett antagande om att sambandet mellan den
beroende och oberoende variabeln beskrivs av ett linjärt förhållande. OLS-regressioner, så som andra
regressioner, är även känsliga för extremvärden, vilket också kan vara en orsak till att transformera
variabeln (Chen et al. 2003). På grund av stor spridning i data logaritmeras variablerna för andelen
barn i kommunen, andelen personer med främmande modersmål, folkmängden och kommunens yta.
I och med detta beskrivs sambandet mellan de transformerade variablerna och utfallsvariabeln som
en procentuell förändring i oberoende variabeln. Utöver detta kvadreras variabeln för andelen kvinnor
med högskoleutbildning, så att variabeln får korrekt funktionell form.
Efter att variablerna transformerats kan modellen testas genom ett så kallat RESET-test (regression
specification error test) samt ett link-test (model specification link test for single-equation models).
RESET-testet kontrollerar om modellen saknar en relevant variabel eller om variablerna borde
transformeras. Link-testet fungerar på ett liknande sätt genom att utgående från modellens prediktion
skapa nya variabler som sedan inkluderas i modellen. Om modellen är väl specificerad borde inga
nya, konstruerade variabler vara signifikanta (Chen et al. 2003). Testen antyder att modellen med
transformerade variabler är bättre specificerad. Testen presenteras i appendix 2b.
Ett viktigt antagande för OLS-regressioner är att feltermsvariansen ska vara konstant för alla värden
på x-variabeln. Då är feltermen homoskedastisk och standardfelen blir mer sanningsenliga. För att
upptäcka möjlig heteroskedasticitet används både grafiska och numeriska test. Genom att skissa upp
det predikterade utfallet och residualerna i ett spridningsdiagram, kan en varians i feltermen
upptäckas snabbt. Det är dock skäligt att även inkludera numeriska test om diagrammet inte ger
entydiga svar. De vanligaste testen för att hitta heteroskedasticitet är White’s-test samt BreuschPagan-testet. Båda testen prövar nollhypotesen om att feltermsvariansen är homogen (Chen et al.
2003). Spridningsdiagrammet och de numeriska testen antyder att feltermsvariansen är konstant och
att modellen inte lider av heteroskedasticitet. Testen redovisas i appendix 5.
Liksom i andra regressionsmodeller bör modellen vara korrekt specificerad för att ge så
sanningsenliga estimat som möjligt. Det är inte ändamålsenligt att inkludera irrelevanta variabler i
modellen eller vice versa exkludera variabler som har en stor betydelse för modellens estimat. En

63

Unna Heimberg

dåligt specificerad modell kan förvränga estimaten. Det finns en rad olika sätt för att kontrollera
modellens goodness-of-fit.
Vid körning av en OLS-regression, anger STATA en del kvalitetsmått på såväl estimaten och
modellen som helhet. Förklaringsgraden R² är en automatiskt genererad indikator som beskriver
modellens förklaringsstyrka. Förklaringsgraden anger hur stor andel av variationen i utfallsvariabeln
förklaras av de oberoende variablerna. Nackdelen med R² är att den antar högre värden an efter att
flera variabler läggs till i modellen, även om variablerna skulle vara irrelevanta. En modifierad och
mer korrekt indikator är därför justerade R² (adjusted R²), som tar i beaktande antalet variabler i
modellen (Woolridge, 2013).
Utöver att studera R² kan modellens lämplighet studeras genom till exempel Akaike information
criterion (AIC) och Bayesian information criterion (BIC). Dessa är användbara då två olika modeller
jämförs. Både AIC och BIC jämför modellens komplexitet med modellens förklaringskraft. Genom
att inkludera och exkludera variabler från modellen och samtidigt studera variablernas
signifikansnivåer, modellens justerade förklaringsgrad och AIC och BIC kan det avgöras vilken
kombination av förklarande variabler som är lämpligast (Woolridge 2013).
Som en slutsats av denna modellspecifikation och modelldiagnostik exkluderas variabeln för
skattesats från modellen. Effekten på kvinnors sysselsättningsgrad är väldigt icke-signifikant och
enligt AIC- och BIC-testen ger modellen bättre resultat utan variabeln. De olika goodness-of-fit-testen
presenteras i appendix 3b.

64

Unna Heimberg

7. Avslutande diskussion
Syftet med denna avhandling har varit att identifiera faktorer som skiljer kommuntilläggskommuner
från andra kommuner. Genom en logistisk regressionsanalys har det estimerats hur oddset för att en
kommun erbjuder kommuntillägg påverkas av variabler som beskriver befolknings- och
kommunstrukturen. Variablerna har valts utgående från tidigare studier inom kommuntillägg för
hemvårdsstöd samt den teori som presenterats om offentligt beslutsfattande. Miettunens (2008) studie
Lasten kotihoidon tuen kuntalisät osana suomalaista päivähoitojärjestelmää har i stor grad fungerat
som utgångspunkt för avhandlingen. Variabelantalet har dock utökats och mera vikt har lagts på
förklarande variabler om kommunens beslutsfattande organ.
Enligt de resultat som presenterats i tabell 4 kan det identifieras variabler som har en statistiskt
signifikant effekt på oddset för att erbjuda kommuntillägg. I kommuntilläggskommunerna är
befolkningstillväxten ofta positiv och antalet barn ökar. Hur stor andel av kommunbefolkningen som
består av barn under 3 år har dock i sig inte en positiv inverkar på oddset att erbjuda tillägg. Detta
skiljer sig från Miettunens studie från 2008, där andelen barn hade en positiv inverkan på oddset att
erbjuda kommuntillägg.
Av de variabler som beskriver kommunens ekonomiska situation har kommunalskattesatsen ett
signifikant negativt samband med förekomsten av kommuntillägg. Ju lägre skatteprocent desto bättre
ekonomiskt läge i kommunen och desto bättre ekonomiska förutsättningar att erbjuda kommuntillägg.
Soliditetsgraden verkar ha ett negativt samband med förekomsten av kommuntillägg, vilket tyder på
att den långsiktiga ekonomiska stabiliteten inte har en positiv inverkan på förekomsten av
kommuntillägg.
Som ett nytt bidrag till forskningen om kommuntillägg ger resultaten från denna avhandling empiriskt
stöd för att olika egenskaper i kommunfullmäktige har en betydelse för förekomsten av
kommuntillägg. Andelen kvinnor i kommunfullmäktige har signifikant negativ effekt på förekomsten
av kommuntillägget, vilket tyder på att kommuntillägget inte aktivt förespråkas av specifikt kvinnliga
ledamöter. Däremot har medelåldern bland fullmäktigeledamöter en positiv effekt på oddset för att
en kommun ska erbjuda kommuntillägg. Äldre ledamöter har möjligtvis mer konservativa åsikter
angående hemvård av barn, vilket kan synas i beslutsfattandet. Den politiska sammansättningen kan
65

Unna Heimberg

även sägas ha en effekt på förekomsten av tillägget, trots att signifikansen ligger precis utanför 10procentsnivån. Detta är i linje med att Centern, Sannfinländarna och Kristdemokraterna förespråkade
hemvård i samband med kommunalvalet 2017 och underströk dess värde för familjerna (Centern i
Finland, 2017; Sannfinländarnas, 2017; Kristdemokraterna, 2017). Ett stort sammanlagt understöd
för dessa partier ökar därför på oddset att erbjuda kommuntillägg i kommunen.
Enligt medianväljarteoremet tar beslutfattarna sina beslut enligt medianväljaren för att maximera sitt
väljarstöd. Teorin om medianväljaren anses inte vara väldigt användbar i verkligheten och det är svårt
att säga om denna studie har gett stöd för den. Enligt Congleton (2004) kan medianväljarteoremet
beskriva politikernas beteende om den aktuella frågan är tydlig och väljaren är väl informerad och
intresserad om ämnet. Kommuntillägget har sällan blivit en riktigt stor fråga i kommunalval trots att
den nämnts i vissa kommunalvalsprogram. Det är därför sannolikt att väljaren inte har en tydlig
uppfattning om hurdan åsikt en enskild kandidat har om kommuntillägget, vilket leder till att
medianväljaren blir svår att definiera. Däremot kan partiunderstödet ge en viss fingervisning om
medianväljaren i denna fråga. Om Centern, Sannfinländarna och Kristdemokraterna har haft ett starkt
understöd i kommunen tidigare kan en kandidat anta att medianväljaren är för ett kommuntillägg.
Resultaten i denna avhandling ger också stöd för att beslutsfattarna agerar enligt egna preferenser och
inte endast tänker på att maximera sina röster. Medelåldern och kvinnors andel i fullmäktige är
variabler som beskriver ledamöternas personliga egenskaper och dessa har enligt resultaten en
inverkan på beslutsfattandet då det kommer till kommuntillägg till hemvårdsstöd. Citizen candidatemodellen kan därmed få stöd från denna avhandling.
Till skillnad från förväntningarna fick diffusionshypotesen inget stöd i denna studie, trots att den
deskriptiva statistiken i tabell 3 och figur 4 antydde att kommuntillägget förekommer i kluster och att
kommuner med kommuntillägg i grannkommunerna i större utsträckning erbjuder ett tillägg.
Resultaten kunde dock se annorlunda ut om variabeln för diffusion skulle viktats så att kommuner
med många kommuntilläggskommuner som grannar skulle få en tyngre observation. Utformningen
av en sådan variabel skulle dock ha krävt en betydande mängd handarbete som inte var realistiskt att
genomföra i samband med denna avhandling.

66

Unna Heimberg

Sambandet mellan kommuntillägget och kvinnors sysselsättningsgrad är enligt resultatet positivt.
Resultaten tyder på att kommuntillägg erbjuds oftare i kommuner med högre sysselsättning bland
kvinnor, vilket kan bero på att det i dessa kommuner behövs extra ekonomiskt incitament för att få
kvinnor att stanna hemma istället för att delta i arbetskraften. Det är möjligt att kvinnor på dessa orter
har goda sysselsättningsmöjligheter och är därför mer benägna att förvärvsarbeta.
Variabler som har ett samband både med förekomsten av kommuntillägget och kvinnors
sysselsättningsgrad presenterades och analyserades i avsnitt 5.3. Andelen barn, nettoflyttningen och
naturliga folkökningen hade en likadan inverkan på utfallet både i den logistiska regressionen och i
OLS-regressionen. En befolkningsökning verkar ha en positiv inverkan både på förekomsten av
kommuntillägg och på sysselsättningsgraden, vilket kan förklaras av att unga människor i
barnafödande ålder i större grad flyttar till områden där sysselsättningsmöjligheterna för kvinnor är
goda och där kommuntillägg behövs för att minska efterfrågan på dagvård. Andelen barn hade
däremot en negativ effekt både på förekomsten av kommuntillägg och på sysselsättningsgraden.
Av de ekonomiska variablerna påvisade soliditetsgraden ett negativt samband både med
kommuntillägget och med kvinnors sysselsättning. Orsakerna till detta kan förklaras av att en mer
långsiktigt ekonomisk stabilitet inte sammanhänger med utbetalning av ett kommuntillägg, som ofta
ses som ett sätt att reglera kostnader på kort sikt (Räsänen et al. 2019). Samtidigt är kommuner med
hög soliditetsgrad oftare kommuner med stor primärproduktion där kvinnorna traditionellt sett inte
haft lika bra sysselsättningsmöjligheter (Finlands officiella statistik, 2020). Det är möjligt att detta
även sammanhänger med förekomsten av kommuntillägg. I kommuner med betydande
primärproduktion behövs inte kommuntillägget för att minska efterfrågan på kommunal dagvård.
Vad dessa samband säger om hemvårdsstödets inverkan på kvinnors sysselsättningsgrad i ett större
perspektiv är svårt att avgöra. Detta beror på att studien är utförd som en tvärsnittsstudie som endast
omfattar situationen för 2018. Inga kausala samband kan påvisas genom studien och utveckling över
tid kan inte heller identifieras. Utöver det skiljer sig kommuntillägget från det lagstadgade
hemvårdsstödet. Med hjälp av kommuntillägget kan kommunen försöka påverka barnfamiljers
beteendemönster och minska på kortsiktiga kostnader inom småbarnspedagogiken (Räsänen et al.
2019). Ett lagstadgat hemvårdsstöd har däremot inte som syfte att hålla mammorna och barnen

67

Unna Heimberg

hemma utan finns till för att ge ersättning för hemvården och en grundtrygghet för föräldrar som
stannar hemma på vårdledighet (Folkpensionsanstalten, 2020).
Enligt teorin om arbetskraftsutbud leder en ökning i arbetsfri inkomst till lägre utbud av arbetskraft
(Björklund et al. 2014). Genom att studera kommuntillägg till hemvårdsstöd och kvinnors
sysselsättningsgrad under 2018 kan stöd för denna teori inte identifieras. Till skillnad från andra slags
arbetsfria inkomster är hemvårdsstöd ett bidrag som i stor grad innefattar olika normer och
värderingar. Familjernas preferenser och åsikter om hemvård av barn spelar starkt in då beslut om
arbetskraftsdeltagande görs. Enligt Berglund (2009) är beslutet att delta i arbetskraften en summa av
ekonomiska, psykologiska och sociala faktorer, varav den sistnämnda har en betydande effekt på
beslutet. Enligt Hakims (2000) preferensteori påverkar förändringar i familjepolitik dessutom olika
slags kvinnor. Det är möjligt att mammorna i kommuner med hög sysselsättningsgrad är i större grad
arbetscentrerade kvinnor vars arbetskraftsutbud inte påverkas av en ökning i hemvårdsstödet.
Alternativt kan de sociala drivkrafterna, normerna och yttre förväntningarna påverka
arbetskraftsutbudet på ett sätt som inte kan identifieras i denna studie.
Enligt Statistikcentralens befolkningsprognos (Finlands officiella statistik, 2019b) kommer den
demografiska försörjningskvoten att stiga i så gott som hela landet under de kommande årtiondena.
Detta betyder att befolkningen i arbetsför ålder har allt större andel barn och pensionärer att försörja
i framtiden. En sådan utveckling kommer att lägga både den kommunala och statliga ekonomin på
prov. Hurdana effekter kommuntillägget eller hemvårdsstödet överlag har på deltagandet i
arbetskraften är därmed värt att studera även i fortsättningen. Longitudinella studier med tidsseriedata
kan möjligtvis på ett bättre sätt estimera kommuntilläggets inverkan på kvinnors sysselsättningsgrad
före och efter införandet av tillägget. Detta försvåras dock att bristfällig tillgång till data då
omfattande statistik om kommuntillägg till hemvårdsstöd inte samlas från kommunerna årligen.
Enligt befolkningsprognosen (Finlands officiella statistik, 2019b) kommer nativiteten att fortsätta
sjunka under de kommande årtiondena. Antalet barn kommer att sjunka i så gott som alla kommuner
fram till 2040, vilket naturligtvis påverkar efterfrågan på småbarnspedagogik. Om kvinnors
arbetskraftsdeltagande däremot stiger kommer en allt större andel av barnen att delta i
småbarnspedagogik. På grund av kommunernas väldigt varierande utgångslägen kommer den
framtida utvecklingen att föra med sig olika slags utmaningar för kommunerna. I vissa kommuner

68

Unna Heimberg

kommer det att finnas ett stort behov av att anpassa servicenätverket enligt en minskande efterfrågan,
vilket i sin tur kan påverka dagvårdens tillgänglighet. I många kommuner är avstånden långa och
daghemmet kan därför vara placerat långt borta.
I framför allt Nyland påverkas småbarnspedagogiken också av den personalbrist som råder inom
branschen (Hyvinvointiala, 2019). Om urbaniseringstrenden fortsätter kan kommuner med
personalbrist bli tvungna att införa ett kommuntillägg eller höja det för att försöka minska efterfrågan
på dagvård. Därför finns det även ett behov av att studera om ett förhöjt hemvårdsstöd verkligen
påverkar efterfrågan på dagvård. Oberoende utgångspunkt är det nödvändigt att i kommunerna lägga
större vikt på långsiktig planering inom utbildningssektorn för att på bästa möjliga sätt kunna möta
olika slags utmaningar.

69

Unna Heimberg

Källförteckning
Ahlgren-Leinvuo, H. 2016. Kuuden suurimman kaupungin lasten päivähoidon palvelut ja
kustannukset vuonna 2015. Kuusikko-työryhmän julkaisusarja 5/2016.
Andrén, T. 2011. Kvinnors och mäns arbetsutbudspreferenser: analys med en strukturell diskret
arbetsutbudsmodell. Konjunkturinstitutets specialstudier nr 24, 2/2011.
Arrow, Kenneth J. 1951. Social Choice and Individual Values. New York: Wiley.
Bartlett, J. 2014. Checking functional form in logistic regression using loess plots. The Stats Geek.
[Blogg]. 13 september. URL: https://thestatsgeek.com/2014/09/13/checking-functional-form-inlogistic-regression-using-loess/ (Läst 13.4.2020)
Berglund, T. 2009. Viljan att förvärvsarbeta efter en lotterivinst. Arbetsmarknad & Arbetsliv 15(2):
29-41.
Besley, T. 2006. Principled agents?: The political economy of good government. Oxford; New
York: Oxford University Press.
Besley, T. & Coate, S. 1997. An economic model of representative democracy. The Quarterly
Journal of Economics 112(1): 85-114.
Bjerling, J., & Ohlsson, J. 2010. En introduktion till logistisk regressionsanalys. Arbetsrapport nr
62. URL: https://gupea.ub.gu.se/bitstream/2077/40128/1/gupea_2077_40128_1.pdf (Läst
18.2.2020)
Björklund, A., Edin, P., Fredriksson, P., Holmlund, B. & Wadensjö, E. 2014. Arbetsmarknaden.
Fjärde upplagan. Lund: Studentlitteratur.
Campbell, J. L. 2004. Institutional change and globalization. New Jersey: Princeton University
Press.
Centern i Finland. 2017. Huolenpitoa – huomennakin. Keskustan vaihtoehto kuntavaaleissa 2017.
URL: https://www.keskusta.fi/loader.aspx?id=e5e2b5dd-b8d6-473c-9caa-8abfccba72f4 (Läst
23.4.2020)
Chattopadhyay, R. & E. Duflo. 2004. Women as policy makers: Evidence from a randomized
policy experiment in India. Econometrica 72(5): 1409-43.
Chen, X., Ender, P., Mitchell, M. & Wells, C. 2003. Regression with Stata. URL:
https://stats.idre.ucla.edu/stat/stata/webbooks/reg/default.htm (Läst 1.4.2020)
Congleton R. D. 2004. The Median Voter Model. I Rowley C.K., Schneider F. (red.). The
Encyclopedia of Public Choice. Boston: Springer, 707-712

70

Unna Heimberg

Djupsjöbacka, Angela. 2020. Kapitel 18: LINJÄRA SANNOLIKHETSMODELLER, LOGIT OCH
PROBIT. [Statistikkompendium]. Åbo Akademi. Fakulteten för samhällsvetenskaper och ekonomi.
Kursen Ekonometri.
Downs, Anthony. 1957. An Economic Theory of Democracy. New York: HarperCollins.
Elinder, M., Erixson, O., & Ohlsson, H. 2012. The impact of inheritances on heirs' labor and capital
income. The BE Journal of Economic Analysis & Policy 12(1).
Finansministeriets publikationer 2019:49. Ekonomisk översikt, hösten 2019. URL:
http://urn.fi/URN:ISBN:978-952-367-031-0 (Läst 11.11.2019)
Finansministeriets publikationer 2019:52. Kuntatalousohjelma 2020–2023. Syksy 2019. URL:
http://urn.fi/URN:ISBN:978-952-367-034-1 (Läst 11.11.2019)
Finansministeriets publikationer 2020:13. Kunnat käännekohdassa? Kuntien tilannekuva 2020.
URL: http://urn.fi/URN:ISBN:978-952-367-065-5 (Läst 17.2.2020)
Finlands Kommunförbund. 2019. Allmän anvisning om upprättande av bokslut och
verksamhetsberättelse för kommuner och samkommuner. Helsingfors: Arbets- och
näringsministeriet.
Finlands officiella statistik. 2018. Työvoimatutkimus. Perheet ja työ 2018, 5 Käsitteitä. Helsingfors:
Statistikcentralen. URL: http://www.stat.fi/til/tyti/2018/14/tyti_2018_14_2019-1114_kat_005_fi.html (Läst 23.4.2020)
Finlands officiella statistik. 2019a. Arbetskraftsundersökning. Helsingfors: Statistikcentralen. URL:
http://www.stat.fi/til/tyti/kas_sv.html (Läst: 28.10.2019)
Finlands officiella statistik. 2019b. Befolkningsprognos. Helsingfors: Statistikcentralen. URL:
http://www.stat.fi/til/vaenn/index_sv.html (Läst 2.5.2020)
Finlands officiella statistik. 2019c. Familjer. Helsingfors: Statistikcentralen. URL:
http://www.stat.fi/til/perh/index_sv.html (Läst: 10.11.2019)
Finlands officiella statistik. 2020. Sysselsättning. Helsingfors: Statistikcentralen. URL:
http://www.stat.fi/til/tyokay/index_sv.html (Läst: 30.4.2020)
Folkpensionsanstalten. 2019. Mottagare av barnavårdsstöd och utbetalda barnavårdsstöd. URL:
https://www.kela.fi/web/sv/statistikdatabasen-kelasto_innehall#Barnfamiljer (Läst 25.1.2020)
Folkpensionsanstalten. 2020. Kotihoidon tuki. Etuusohje. URL:
https://www.kela.fi/documents/10192/3241137/Kotihoidon%20tuki.pdf (Läst 12.5.2020)
Gruber, J. 2011. Public finance and public policy. 3. upplagan. New York: Worth Publishers.
Hakim C. 2000. Work-lifestyle choices in the 21st century. New York: Oxford University Press.

71

Unna Heimberg

Hiilamo, H., & Kangas, O. 2009. Trap for Women or Freedom to Choose? The Struggle over Cash
for Child Care Schemes in Finland and Sweden. Journal of Social Policy 38(3): 457-475.
Hyvnvointiala HALI ry. 2019. Varhaiskasvatuksen työvoimapula huolestuttaa. URL:
https://www.hyvinvointiala.fi/varhaiskasvatuksen-tyovoimapula-huolestuttaa/ (Läst 17.5.2020)
Kalenius, A. 2014. Koulutus, työllisyys ja työttömyys. Opetus- ja kulttuuriministeriön julkaisuja
2014:13. URL:
https://julkaisut.valtioneuvosto.fi/bitstream/handle/10024/75221/okm13.pdf?sequence=1&isAllowe
d=y (Läst 13.4.2020)
Karhula, A., Erola, J. & Kilpi-Jakonen, E. 2016. Varhaisella päivähoidolla myönteinen vaikutus
koulutukseen. Eriarvoisuuden torjuminen niukkuuden aikana. [Blogg] 11/2016. URL:
https://blogit.utu.fi/tita/varhaisella-paivahoidolla-myonteinen-vaikutus-koulutukseen/ (Läst
1.11.2019)
Karila, K. 2016. Vaikuttava varhaiskasvatus. Tilannekatsaus toukokuu. Raportit ja selvitykset
2016:6. Helsingfors: Utbildningsstyrelsen. URL:
https://www.oph.fi/sites/default/files/documents/vaikuttava_varhaiskasvatus.pdf (Läst 11.11.2019)
Keyriläinen, M. 2019. Perhevapaan vaikutus naisten urakehitykseen kielteisempi
korkeakoulutetuilla. Statistikcentralen. URL:
http://www.stat.fi/tietotrendit/artikkelit/2019/perhevapaan-vaikutus-naisten-urakehitykseenkielteisempi-korkeakoulutetuilla/ (Läst 17.2.2020)
Kosonen T. 2013. To work or not to work? The effect of childcare subsidies on the labour supply of
parents. The BE Journal of Economic Analysis & Policy 14(3): 817–848. URL:
https://www.ifo.de/DocDL/cesifo1_wp4065.pdf (Läst 1.11.2019)
Kosonen, T. & Huttunen, K. 2018. Kotihoidon tuen vaikutus lapsiin. Helsinki: Palkansaajien
tutkimuslaitos. URL: https://www.labour.fi/?wpfb_dl=4669 (Läst 25.3.2020)
Kristdemokraterna. 2017. Kuntavaaliohjelma 2017. URL:
https://www.kd.fi/files/2016/11/Kuntavaalit2017_Kuntavaaliohjelma_hyvaksytty_lopullinen.pdf
(Läst 23.4.2020)
Lagar och förordningar:
Förordning om ändring av förordningen om barndagvård 1336/1994.
Kommunallagen 410/2015.
Lagen om servicesedlar inom social- och hälsovården 569/2009.
Lagen om småbarnspedagogik 540/2018.
Lagen om stöd för hemvård och privatvård av barn 1128/1996.
Lahtinen, J. & Svartsjö, M. 2018. Kotihoidontuen ja yksityisen hoidon tuen kuntalisät ja
palveluseteli. Helsingfors: Kommunförbundet. URL:
https://www.kuntaliitto.fi/sites/default/files/media/file/Kuntalis%C3%A4t_palveluseteli_raportti_20
18_tiedoteliite_19062018_0.pdf (Läst 19.10.2019)

72

Unna Heimberg

Levitt, Steven D. 1996. How Do Senators Vote? Disentangling the Role of Voter Preferences, Party
Affiliation, and Senate Ideology. American Economic Review 86(3): 425–41.
Lindahl, E. 1958. Just Taxation—A Positive Solution. I Musgrave R. A., Peacock A. T. (red.).
Classics in the Theory of Public Finance. London: Palgrave Macmillan, 168-176.
Meyer, J. W., Frank, D. J., Hironaka, A., Schofer, E., & Tuma, N. B. 1997. The structuring of a
world environmental regime, 1870–1990. International organization, 51(4): 623-651.
Miettunen, L. 2008. Lasten kotihoidon tuen kuntalisät osana suomalaista päivähoitojärjestelmää.
Helsingfors: Folkpensionsanstalten. URL:
https://helda.helsinki.fi/bitstream/handle/10138/39616/Tyopapereita47.pdf (Läst 10.10.2019)
Nordic Statistics. 2019. CHIL03: Children in day-care by reporting country, age, unit and time.
URL: https://www.nordicstatistics.org/nordic-gender-equality-indicators/ (Läst 12.5.2020)
Nordic Statistics. 2020. LABO05: Inactive population by reason, sex, reporting country and time.
URL: https://www.nordicstatistics.org/nordic-gender-equality-indicators/ (Läst 12.5.2020)
Osborne, M. J., & Slivinski, A. 1996. A model of political competition with citizen-candidates. The
Quarterly Journal of Economics, 111(1): 65-96.
Peutere, L., Haataja, A., Vahtera, J., Kivimäki, M., Pentti, J. & Virtanen, P., 2014. Heikentääkö
kotihoidon tuen kuntalisä äitien kiinnittymistä työelämään? Yhteiskuntapolitiikka 79(3): 291-305.
URL: http://www.julkari.fi/bitstream/handle/10024/116240/peutere.pdf?sequence=1 (Läst
10.11.2019)
Räsänen, T., Österbacka, E., Valaste, M., & Haataja, A. 2019. Lastenhoidon tukien vaikutus äitien
osallistumiseen työmarkkinoille. Helsingfors: Folkpensionsanstalten. URL:
https://helda.helsinki.fi/bitstream/handle/10138/299186/Raportteja14.pdf?sequence=1&isAllowed=
y (Läst 19.10.2019)
Sannfinländarna. 2017. Arjesta se alkaa. Perussuomalaisten kuntavaalisohjelma 2017. URL:
https://www.perussuomalaiset.fi/kuntavaalit-2017/kuntavaaliohjelma-2017-arjesta-alkaa/ (Läst
23.4.2020)
Sarkar, S. K., Midi, H. and Rana, S. 2011. Detection of outliers and influential observations in
binary logistic regression: An empirical study. Journal of Applied Sciences, 11(1): 26-35.
Statsrådets publikationer 2019:32. Regeringsprogrammet för statsminister Sanna Marins regering
10.12.2019. Ett inkluderande och kunnigt Finland – ett socialt, ekonomiskt och ekologiskt hållbart
samhälle. URL: http://urn.fi/URN:ISBN:978-952-287-810-6 (Läst 12.5.2020)
Stratmann, T. 2000. Congressional Voting over Legislative Careers: Shifting Positions and
Changing Constraints. American Political Science Review 94(3): 665–76.
Takala, P. 2000. Lastenhoito ja sen julkinen tuki. Helsingfors: Stakes.

73

Unna Heimberg

Tervola, J. 2015. Maahanmuuttajien kotihoidon tuen käyttö 2000-luvulla. Yhteiskuntapolitiikka 80
(2): 121-133. URL: http://www.julkari.fi/bitstream/handle/10024/125915/tervola.pdf?sequence=2
(Läst 7.11.2019)
Toivanen-Visti, O. 2019. Varhaiskasvatuksella huomattavasti suurempi rooli osaamisen
kehittymisessä kuin aiemmin luultu. MustRead. 13 maj. URL:
https://www.mustread.fi/artikkelit/varhaiskasvatuksella-huomattavasti-suurempi-rooli-osaamisenkehittymisessa-kuin-aiemmin-luultu/ (Läst 1.11.2019)
Tufte, P. A. 2000. En intuitiv inneførrelse i logistisk regresjon. Oslo: Statens institutt for
forbruksforskning.
Usher, D. 2005. Assessing the citizen–candidate model. Public Choice 125(1-2): 43-65.
Valtanen, M. 2018. Vauvarahan sijasta hyviä palveluita? – Haussa Suomen vauvaystävällisin kunta.
Kuntalehti. 23 augusti. URL: https://kuntalehti.fi/uutiset/paatoksenteko/vauvarahan-sijasta-hyviapalveluita-haussa-suomen-vauvaystavallisin-kunta/ (Läst 25.4.2020)
Wicksell, K. 1896. A New Principle of Just Taxation. I Musgrave R. A., Peacock A. T. (red.).
Classics in the Theory of Public Finance. London: Palgrave Macmillan, 72-118.
Wooldridge, J. 2013. Introductory Econometrics: A modern approach. 5. upplagan. Mason:
Cengage Learning.
Ylikännö, M., Hakovirta, M., Salin, M. 2016. Miten perhevapaat tulisi jakaa äidin ja isän kesken?
Asenteet Suomessa ja muualla Euroopassa. I Haataja, A., Airio, I., Saarikallio-Torp, M., Valaste,
M., (red.). Laulu 573 566 perheestä. Lapsiperheet ja perhepolitiikka 2000-luvulla. Helsinki: Kela,
226–245.

74

0,17

Andelen högutbildade

Andelen med främmande
modersmål
Skattesats
Årsbidrag
Soliditet
Kommunfullmäktiges
medelålder
Andelen kvinnor i
kommunfullmäktige
Understöd för C, SF och
KD
Kommunens yta
Diffusion

0,40
0,26
0,37
0,03

-0,04
0,23
0,09
0,20

0,20

-0,19
-0,14
-0,27

-0,32

0,11

-0,34

-0,06
0,07

0,17

-0,35
0,16
0,12

0,03

0,13

-0,07

0,18
0,11

0,60

1

0,09

1

Kommuntillägg
Kvinnors
sysselsättningsgrad
Andelen barn under 3 år
Positiv nettoflyttning
Positiv naturlig ökning
Folkmängd

Variabler

-0,14
-0,09

-0,04

0,10

-0,46

-0,12
-0,20
-0,32

0,10

0,37

1
0,22
0,69
0,17

0,04
0,00

-0,27

0,22

-0,15

-0,46
0,17
0,09

0,32

0,45

1
0,39
0,37

-0,12
-0,07

-0,09

0,21

-0,37

-0,22
-0,09
-0,28

0,16

0,43

1
0,29

Kvinnors
Andelen Positiv Positiv
Kommunsysselsättnings- barn under netto- naturlig
tillägg
grad
3 år
flyttning ökning

0,02
0,05

-0,29

0,22

-0,20

-0,37
0,11
0,07

0,61

0,31

1

0,02
0,06

-0,36

0,21

-0,19

-0,34
0,02
-0,11

0,29

1

-0,06
0,05

-0,49

0,23

-0,15

-0,40
0,10
0,04

1

-0,11
-0,15

0,32

-0,27

0,11

1
-0,33
-0,37

0,15
0,16

-0,02

0,05

0,14

1
0,47

0,12
0,09

0,00

0,09

0,14

1

0,19
0,06

0,03

-0,17

1

0,11
-0,10

-0,28

1

-0,05
0,04

1
1
0,15

1

Andelen
Andelen
KommunUnderstöd
FolkAndelen
med
Skatte- Årskvinnor i
Kommunens
Soliditet fullmäktiges
för C, SF
Diffusion
mängd högutbildade främmande
sats
bidrag
kommunyta
medelålder
och KD
modersmål
fullmäktige

Unna Heimberg

Appendix 1. Multikollinearitet

75

Unna Heimberg

Tabell 7. Variance inflation factor-test (VIF-test) för multikolinaritet
Variabler
Kvinnors sysselsättningsgrad
Andelen barn under 3 år
Positiv nettoflyttning
Positiv naturlig ökning
Folkmängd
Andelen högutbildade
Andelen med främmande modersmål
Skattesats
Årsbidrag
Soliditet
Kommunfullmäktiges medelålder
Andelen kvinnor i kommunfullmäktige
Understöd för C, SF och KD
Kommunens yta
Diffusion
Genomsnittlig VIF

VIF-test
2,17
2,30
1,60
2,45
1,09
2,02
2,10
1,90
1,41
1,71
1,45
1,25
1,63
1,14
1,12
1,76

76

Unna Heimberg

Appendix 2. Modellspecifikation

Appendix 2a. Modellspecifikation för logistisk regression
Tabell 8. Linktest för logistisk regression
Utan transformerade
variabler
0,529
_hatsq P>|z|

Med transformerade variabler
och interaktionsterm
0,814

Appendix 2b. Modellspecifikation för OLS-regression
Tabell 9. Linktest och RESET-test för OLS-regression
Utan transformerade
variabler
Linktest
0,246
_hatsq P>|z|
RESET-test
0,3902
Prob > F

Med transformerade
variabler
0,393
0,4568

77

Unna Heimberg

Appendix 3. Goodness-of-fit-test

Appendix 3a. Goodness-of-fit-test för logistisk regression
Tabell 10. Hosmer-Lemeshow-test för logistisk regression
Hosmer-Lemeshow chi2
Prob > chi2

Modell med alla variabler
4,28
0,8314

Modell utan språk och diffusion
3,66
0,8867

Appendix 3b. Goodness-of-fit-test för OLS-regression
Tabell 11. AIC, BIC och justerad R² för OLS-regression
AIC
BIC
Justerad R²

Modell med alla variabler
1503,576
1566,254
0,5804

Modell utan skattesats
1501,576
1560,568
0,5819

78

Unna Heimberg

Appendix 4. Inflytelserika observationer

Figur 5. Standardiserade Pearsons residualer.

Figur 6. Pregibons inflytelsetest.

79

Unna Heimberg

Tabell 12. Hosmer-Lemeshow-test med och utan inflytelserika observationer

Hosmer-Lemeshow chi2
Prob > chi2

Modell med alla
observationer
4,28
0,8314

Modell utan Vanda, Luhanka
och Tammerfors
5,24
0,7315

80

Unna Heimberg

Appendix 5. Heteroskedasticitet

Figur 7. Grafisk kontroll för heteroskedasticitet.

Tabell 13. White’s- och Breusch-Pagan-test för heteroskedasticitet
chi2
Prob > chi2

White’s-test
154,47
0,0982

Breusch-Pagan-testet
0,14
0,7052

81

