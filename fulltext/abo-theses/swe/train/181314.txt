Toner av förändring
Rickard Eklunds dialektsånger
som samhällskommentar på albumet 1. (ätt)

Miranda Eklund, 40497
Pro gradu-avhandling i litteraturvetenskap
Handledare: Anna Möller-Sibelius
Fakulteten för humaniora, psykologi och teologi
Åbo Akademi 2021

ÅBO AKADEMI – FAKULTETEN FÖR HUMANIORA, PSYKOLOGI OCH TEOLOGI
Abstrakt för avhandling pro gradu
Ämne: Litteraturvetenskap
Författare: Miranda Eklund
Arbetets titel: Toner av förändring. Rickard Eklunds dialektsånger som samhällskommentar på
albumet 1. (ätt).
Handledare: Anna Möller-Sibelius
Abstrakt:
I den här avhandlingen undersöks dialektmusikalbumet 1. (ätt) (2018) av Rickard Eklund. Att
sjunga på dialekt har länge varit förenat med komik. På senare tid har dock flera dialektartister
brutit med humortraditionen för att i stället blotta allvaret – så även Rickard Eklund. I stället för
att parodiera skildrar sångerna på 1. (ätt) brännande frågor för samtiden. Syftet med avhandlingen
är att granska hur olika samhällsfrågor kommenteras.
Rickard Eklund är en finlandssvensk låtskrivare, poet och artist som i huvudsak skriver på
Närpesdialekt. 1. (ätt) är Eklunds debutalbum som soloartist. I avhandlingen analyseras albumets
sånger utgående från tre övergripande temaområden som är aktuella i samtidsdebatten:
tystnadskulturer, psykisk ohälsa samt sexuella minoriteter och könsminoriteter. Genom
kontextualisering förankras sångerna i pågående kultur- och samhällsdiskussioner. Sångerna
reflekterar fragmentariska bilder av samhället där hegemoniska strukturer är ständigt
förekommande och som Eklund ofrånkomligen är en del av. Med utgångspunkt i
litteratursociologi och genusvetenskap analyseras sångernas relation till samhälleliga realiteter.
Avhandlingen utgår från en bred definition av litteratur i och med att sångerna ses som en
klingande helhet bestående av verbala och musikaliska tecken. Teman och motiv gestaltas i text,
musik, röst och rytm. Därigenom verkar sångerna som en polyfoni av berättarperspektiv och
tidsperspektiv. Flerstämmigheten ger vittnesmål om ett samhälle i förändring.
Nyckelord: Rickard Eklund, Svenskfinland, Österbotten, dialektsånger, dialektmusik,
sångtexter, litteratursociologi, samhälle, genus, kritiska maskulinitetsstudier, hegemonisk
maskulinitet, tystnadskultur, psykisk ohälsa, hbtiq
Datum: 5.5 2021
Abstraktet godkänt som mognadsprov:

Sidantal: 101

Innehållsförteckning
1.

2.

3.

4.

5.

6.

7.

Inledning ............................................................................................................................ 1
1.1.

Syfte och disposition ................................................................................................... 2

1.2.

Bakgrund: Brytningen med brutalhumorn ................................................................... 4

1.3.

Tidigare forskning: Dialekten i samhället ................................................................... 7

Material och metod ......................................................................................................... 11
2.1.

Rickard Eklunds 1. (ätt)............................................................................................. 12

2.2.

Tillkomstsituation och reception ............................................................................... 15

2.3.

Lyrik eller lyrics ........................................................................................................ 18

Teoretiska utgångspunkter ............................................................................................ 23
3.1.

Litteraturens och musikens sociologi ........................................................................ 23

3.2.

Genus och samhälle ................................................................................................... 29

Tystnadskulturer i förändring ....................................................................................... 35
4.1.

Fjärden brister ............................................................................................................ 36

4.2.

Kommunicerande karlar ............................................................................................ 46

Psykisk ohälsa.................................................................................................................. 53
5.1.

Mental dysfori............................................................................................................ 53

5.2.

På tåget mot suicid ..................................................................................................... 60

Förtryck och regnbågar.................................................................................................. 69
6.1.

Samkönat smyggifte .................................................................................................. 69

6.2.

Bror på ”låtsas” .......................................................................................................... 74

Sammanfattning och diskussion .................................................................................... 85

Litteraturförteckning ............................................................................................................. 89
Bilaga: Skivkonvolut .............................................................................................................. 98

Miranda Eklund

1. Inledning
I resuméer över det gångna årtiondet beskrivs 2010-talet som en tid då den globala
världsordningen på många sätt vändes upp och ned. Högerpopulism spred sig över världen
samtidigt som starka motreaktioner väcktes. För mig kännetecknas 2010-talet främst av
folkrörelserna – den vanliga människans protester mot världens alla orättvisor. Prideparader
flaggade för sexuella minoriteters rättigheter. Uppropet #metoo bröt tabut kring att öppet prata
om sexuella trakasserier och övergrepp. Genom skolstrejker för klimatet krävdes åtgärder för
den globala uppvärmningen och klimatförändringen. Black Lives Matter uppmärksammade
polisbrutalitet och systematisk rasism och bidrog till att sådant inte längre kan sopas under
mattan.
Att samhälle och litteratur samverkar är ett grundantagande för litteratursociologin.
Förändringar i samhället skapar på något sätt avtryck i litteraturen. Som Anna Williams skriver
i Tillträde till den nya tiden. Fem berättelser om när Sverige blev modernt (2002):
”Skönlitteraturen skapar bilder av kulturen, liksom motbilder och alternativ. Den bryter upp
våra föreställningar och ger oss skildringar av platser. Den kan skildra dominerande kulturella
drag, men den kan även låta dessa bli underordnade och i stället sätta de undanskuffade
perspektiven i centrum.”1
En del litteratur tar tydligt ställning och kommenterar frågor som är brännande för samtiden,
medan en del gestaltar samhället mer subtilt. Det är inte en tendens som är förbehållen
skönlitteraturen. Musik och sångtexter kan i hög grad vara samhällspolitiska och
samhällskommenterande. När jag lyssnar på dialektmusikern Rickard Eklund hör jag metookampanjer, hegemoniska maskuliniteter, tystnadskulturer, psykisk ohälsa, sexuella minoriteter
och könsminoriteter gestaltas av en ljudvärld som andas förnyelse. Men hos Eklund hittas också
nostalgi. Konvolutet till debutalbumet 1. (ätt) (2018) pryds av ett fotografi från hans egen
barndom och ett besök hos farfar. Att albumet släpptes som vinylskiva är i sig ett
tillbakablickande mot en svunnen tid. Att hans texter är skrivna på Närpesdialekt är i sin tur en
antydan om ett ideologiskt ställningstagande. Det är ett motstånd mot den kommersiella
musikbranschen som ställer krav på att inbringa maximal vinst. Det är också ett sätt att
1

Anna Williams, Tillträde till den nya tiden. Fem berättelser om när Sverige blev modernt, Brutus Östlings
Bokförlag Symposion, Stockholm/Stehag 2002, s. 19.

1

Miranda Eklund
kommunicera de innersta tankarna och känslorna. I boken Svensk rock. Musik. Lyrik. Historik
(1998) skriver Lars Lilliestam att när man sjunger om svenska förhållanden är det naturligt att
man också gör det på svenska: ”Om man vill berätta en personlig och genomarbetad historia
eller om man vill säga något viktigt, poetiskt eller subtilt med sina texter gör man det bäst på
sitt eget språk och inte på ett främmande.”2 Med dialekten som uttrycksmedel tar sig Rickard
Eklund an samtidens viktiga frågor, något som bidrar till att texterna ofta kantas av kritiska
reflektioner kring personliga erfarenheter:
Jag har omvärderat mig själv och min syn på omvärlden. Jag har tagit itu med
det som är "skitit" i mig – och då jag vågade göra det så har jag vuxit.3

Citatet ovan är taget från en intervju med Rickard Eklund i Vasabladet inför utgivningen av
debutalbumet 1. (ätt). Om honom har sagts att han skildrar sin omgivning, starkt färgad av
erfarenheter från den egna barndomen, ungdomen och vuxenheten. Men det är inte en skildring
som är tryggt nostalgisk och tillbakablickande, inte en skär erinran eller en deskription av en
uppväxt i den lilla landsbygdskommunen Närpes. I själva verket rymmer hans sånger ett stort
mått av samhällskommentar – med maskuliniteter i tydligt blickfång. I avhandlingen ställer jag
mig frågan om Rickard Eklunds sånger kan tolkas som politiska ställningstaganden eller om
det är någonting helt annat han gör. Hur Rickard Eklund kommenterar och reflekterar över
samhället och samtiden i sina dialektsånger är det som intresserar mig och som är föremål för
min undersökning.

1.1. Syfte och disposition
Syftet med avhandlingen är att undersöka hur samtiden kommenteras i Rickard Eklunds
dialektsånger. Frågor som jag ställer mig är vilka aktuella samhällsfrågor som uppmärksammas
i sångerna och på vilket sätt de skildras. Mitt primära material utgörs av Rickard Eklunds album
1. (ätt), som till sin helhet består av framförd text, musik, textkonvolut och omslagsbild. I
Eklunds verk uppfattar jag ställningstaganden kring aktualiteter i hans omvärld. Jag har valt att
fånga upp denna ideologiska aspekt av sångerna, en tolkning som sångerna i sig själva inbjuder
till. Med perspektiv från litteratursociologin och genusvetenskapen undersöker jag hur Eklund

2

Lars Lilliestam, Svensk rock. Musik. Lyrik. Historik, Bo Ejeby Förlag, Göteborg 1998, s. 164.
Patrik Back, ”Nu släpper Rickard Eklund debutalbumet – och firar med konserter”, Vasabladet 15.11 2018,
https://www.vasabladet.fi/Artikel/Visa/245565 (hämtat 13.10 2020). [Back 2018A]
3

2

Miranda Eklund
gestaltar och dissekerar samhälleliga strukturer och förändringar i samtiden. Jag granskar hur
samtida frågor om hegemonisk maskulinitet, sexuella övergrepp, tystnadskulturer, psykisk
ohälsa, homosexualitet och transpersoner kommenteras och hur pågående omvärderingar i
samhället skildras i Eklunds dialektsånger.
Sångerna analyseras som en klingande helhet bestående av text och musik, vilket möjliggör en
djupare undersökning av sångernas fragmentariska flerstämmighet. Frågor jag ställer mig är
bland annat vem som egentligen kommer till tals i Eklunds sånger, vid vilken tidpunkt
sångernas intrig utspelas och var gränsen går mellan dåtid och nutid. Otydligheter är en del av
stilistiken i albumet. I sådant som inte klargörs och förklaras träder samtiden fram.
Avhandlingens syfte är att placera in albumet i olika samhälleliga kontexter och på så sätt
åskådliggöra Eklunds dialektsånger som tidsskildringar, men också synliggöra hur sångerna
tecknar författarens egen ståndpunkt i aktuella samhällsfrågor.
Avhandlingen är indelad i sju kapitel. I det första kapitlet har jag presenterat avhandlingens
syfte. I följande underkapitel redogör jag för undersökningens bakgrund. Jag lyfter fram
dialektsångernas förändrade samhällsstatus från tokroliga till allvarliga, och jag diskuterar
tidigare forskning inom sociodialektologi som är relevant för det material som jag undersöker.
I kapitel två behandlar jag avhandlingens primärmaterial och de metoder som jag använder, där
kontextualisering och sångtextanalys utgör viktiga förfaringssätt. Albumet 1. (ätt) refereras i
korta drag och jag redogör för dess tillkomstsituation och mottagande. Därtill diskuterar jag
sångtexternas förhållande till lyriken. I det tredje kapitlet introduceras de teoretiska
utgångspunkterna som avhandlingen baseras på, det vill säga litteratursociologi, i synnerhet
Pierre Machereys teori kring litterär produktion, samt genusvetenskap med inriktningen kritisk
maskulinitetsforskning, där viktiga utgångspunkter hämtas från bland annat Nina Lykke och
Raewyn Connell.
Analysen är indelad i kapitel enligt den samhälleliga tematik som framträder i sångerna. Ett
album utgör en sammanhållen helhet och skulle därför lika väl kunna analyseras kronologiskt.
En tematisk indelning tillför dock mer till en undersökning som denna. I avhandlingens fjärde
kapitel granskas ”Fjälin” och ”Dalin” utgående från två olika slags tystnadskulturer med
hegemoniska maskuliniteter i blickfånget. I det femte kapitlet undersöker jag hur psykisk ohälsa
skildras i ”Hjärta utvärtes” och ”Sömntåg”. Avhandlingens sjätte kapitel kretsar kring sexuella
3

Miranda Eklund
minoriteter och transpersoner i ”Finland” och ”Tuva”. I det sista kapitlet diskuteras
avhandlingens slutsatser och bidrag till den litteraturvetenskapliga diskussionen.

1.2. Bakgrund: Brytningen med brutalhumorn
De österbottniska dialekterna har länge varit en varietet som inte har hört hemma i det offentliga
rummet. Snarare har det setts som något undermåligt att använda dialekt i offentligheten –
rentav som ett lyte, skriver regissören Ralf Långbacka i ”Dialekt och teater” (1981).4 Även om
dialektskrivande har en lång tradition i Österbotten, en tradition till vilken framstående
författare som Lars Huldén och Gösta Ågren hör, är det ändå standardsvenskan som har varit
förbehållen ”finkulturen”. Inom dramatiken, konstaterar Ralf Långbacka, var det enbart
byrallor som framfördes på dialekt under första halvan av 1900-talet, det vill säga
muntrationsnummer med uppdraget att roa folk, ibland på dialektens bekostnad. De årligen
återkommande nyårsrevyerna kom sedan att ha en betydande roll i förhöjning av dialektens
anseende. I dem beskrevs vardagen med dialekten som instrument – men med humorn som
ständig följeslagare.5 Inom revytraditionen är kupletter på dialekt vanliga inslag. Dessa sånger
är per definition satiriska eller humoristiska och har länge förknippats med österbottnisk musik.
I dag har dialektanvändning däremot blivit fashionabel inom flera domäner än den
humoristiska. I krönikan ”Slut ti pyyl och andra nödvändigheter” (2019) skriver författaren
Karin Erlandsson att hennes åländska barn pratar österbottnisk dialekt när de vill vara riktigt
coola: ”Tack vare humorgruppen KAJ i allmänhet och musikalen Gambämark i synnerhet, har
den österbottniska dialekten blivit det mest hippa de kan ta till.”6 Dialektanvändningens
uppsving syns tydligt i den finlandssvenska populärmusiken. Humorgruppen KAJ har på senare
tid fått sällskap av musiker som Hanna Lagerström, Vasas flora och fauna, Iiris Viljanen, Joel
Rönn under artistnamnet Seesar XL och Markus Bergfors som Månskensbonden. Också
Rickard Eklund sällar sig till skaran. I en recension av Rickard Eklunds debutalbum 1. (ätt) i
Hufvudstadsbladet skriver författaren Henrik Jansson att den ”österbottniska popboomen” på

4

Ralf Långbacka, ”Dialekt och teater”, De finlandssvenska dialekterna i forskning och funktion, red. Bengt
Loman, Åbo Akademi, Åbo 1981, s. 135.
5
Långbacka 1981, s. 139–140.
6
Karin Erlandsson, ”Slut ti pyyl och andra nödvändigheter”, Språkbruk 2019:2, https://www.sprakbruk.fi/-/slutti-pyyl-och-andra-nodvandigheter (hämtat 14.10 2019).

4

Miranda Eklund
det egna grundspråket enligt honom är ett av de mer tilltalande fenomenen inom finlandssvensk
popmusik i dag.7
När jag själv uttrycker mig muntligt på standardsvenska känner jag mig konstigt halv, som om
jag plötsligt inte har samma möjlighet att uttrycka min personlighet och mina känslor som på
mitt modersmål Närpesdialekt. Det handlar inte om en bristande språkförmåga av något slag,
nej, i skrift på standardspråk har jag nämligen inga problem med att klä såväl tankar som känslor
i ord. Det är en begränsning som jag som dialekttalare inte är ensam om att uppleva. Till
exempel Ralf Långbacka har noterat att det inte bara är det språkliga området som frigörs när
skådespelare använder sig av dialekt i teater; samspelet mellan känslor, rörelser och gester
kommer också bättre till uttryck när skådespelare använder dialekt än när de spelar på
standardspråk. Han understryker att den språkliga identiteten inte bara hänger samman med
mun och hjärta utan med människans hela existens.8
Det är också en av orsakerna till att finlandssvenska musiker i dag väljer att skriva musik på
dialekt – för att inte begränsa sin uttrycksförmåga. I en intervju för Vasabladet säger Rickard
Eklund att han använder dialekt eftersom ”det egna språket har mera tyngd” än vad exempelvis
engelska har för honom.9 Han kopplas ändå inte samman med bondkomik och töntighet, som
Lars Lilliestam skriver att svensk dialektrock tidigare blev.10 Det finns ett flertal exempel på
artister som kan räknas till den mer komiska traditionen: Lasse Eriksson och Anders Teir, 1G3B
och Nektor är bara ett fåtal exempel. Stilen för flera av sångerna som är skapade av de båda
sistnämnda banden kan uttryckas med ett citat av Nektors gitarrist Anton Lindholm: ”Iron
Maiden brukar ju göra långa episka verk om något historiskt. Och så har vi Nektor, som försöker
göra en sju minuters lång låt om pungar.”11
I ”Standardspråk, dialekter och populärmusik i ett senmodernt Svenskfinland” (2011) belyser
Jan-Ola Östman en förändring av dialektens användning i skrift. Han konstaterar att den
traditionella dialektskriften på 1970-talet och framåt främst användes för att peka på det

7

Henrik Jansson, ”Poetiskt berättande från Övermark”, Hufvudstadsbladet 12.12 2018,
https://www.hbl.fi/artikel/poetiskt-berattande-fran-overmark/ (hämtat 23.10 2019).
8
Långbacka 1981, s. 141–142.
9
Patrick Sjöholm, ”Dialekt ger tyngd till musiken – ’Ja haatar de är hårdare än I hate you’”, Vasabladet 6.5
2019, https://www.vasabladet.fi/Artikel/Visa/287697 (hämtat 20.11 2019).
10
Lilliestam 1998, s. 225.
11
Miranda Eklund, ”Mamma har fungerat som en moralkompass”, Syd-Österbotten 6.8 2016, återpublicerat på
Syd-Österbottens webb 22.6 2019, https://www.sydin.fi/Artikel/Visa/298235 (hämtat 22.10 2019).

5

Miranda Eklund
exotiska och genuina med dialekterna – för att underhålla eller rentav göra narr av dialekten.
Skriften skulle återge en så genuin dialekt som möjligt, med ljud som är ovanliga i
standardsvenskan. Under 1980- och 90-talet skedde en utjämning. Då återgavs endast
dialektens mest avvikande och specifika särdrag i jämförelse med standardsvenskan. Under
slutet av 1990-talet och framåt utmärks dialektskriften enligt Östman av en regionalisering,
vilket innebär att dialekten återges skriftligt på samma sätt som under 1970- och 80-talet – dock
utan att ta så stor hänsyn till stavning. Emellertid tjänar dialektskriften inte längre syftet att
underhålla, utan i stället lyfter återgivningen fram dialekten som ett accepterat uttryckssätt och
en formulering av en allt starkare självkänsla och självironi.12
Litteraturvetaren Henrica Lillsjö har i sin pro gradu-avhandling Cottonfields blev Kåtongsfields.
Förhållandet mellan cover och original i Lasse Erikssons och Anders Teirs dialektmusik (2011)
jämfört cover och original i Lasse Erikssons och Anders Teirs dialektlåtar från duons
produktion på 1980-talet. Lillsjö konstaterar att duons verksamhet kan knytas till en
dialektupplivningsrörelse som kulminerade på 1980-talet och att händelserna i låtarna genom
dialekten knyts till lokala platser och företeelser. Vidare menar hon att det i låtarna skapas en
humoristisk bild av vad det är att vara Närpesbo och om hur livet i Närpes tett sig.13
Rickard Eklund hör till den våg av österbottniska musiker som har förändrat dialektmusiken
och gjort dess innehåll mer seriöst som en naturlig förlängning av dialektens uppsving i det
offentliga rummet. I sin recension av 1. (ätt) skriver Vasabladets kulturchef Patrik Back att
Rickard Eklund river de brutalhumoristiska kulisserna för att i stället blotta tragiken, något som
är ovanligt i dialektmusik-sammanhang.14 Eklunds sångtexter blottar existentiella frågor,
samhällsströmningar, politik och känsloliv. Med dialekten som en självklarhet behandlar han
det omgivande samhället och kommenterar frågor som är brännande för samtiden. Humorn
behövs inte längre som ett slags skyddsnät, som recensenten Ulla Olin exempelvis såg i Lars
Huldéns diktsamling Enrönnen (1966).15 Lars Huldén själv godtar en sådan syn på sina

12

Jan-Ola Östman, ”Standardspråk, dialekter och populärmusik i ett senmodernt Svenskfinland”, Studier i
dialektologi och sociolingvistik. Föredrag vid Nionde nordiska dialektologkonferensen i Uppsala 18–20 augusti
2010, Kungl. Gustav Adolfs Akademien, Uppsala 2011, s. 361–363.
13
Henrica Lillsjö, Cottonfields blev Kåtongfields. Förhållandet mellan cover och original i Lasse Erikssons och
Anders Teirs dialektmusik, pro gradu-avhandling i litteraturvetenskap, Åbo Akademi, Åbo 2011.
14
Patrik Back, ”Rickard Eklund gör en storslagen solodebut”, Vasabladet 18.11 2018,
https://www.vasabladet.fi/Artikel/Visa/246151 (hämtat 30.10 2019). [Back 2018B]
15
Anna Möller-Sibelius, Dikt och ideologi. Gösta Ågrens, Lars Huldéns och Claes Anderssons 1960–70talspoesi, Svenska litteratursällskapet i Finland och Appell Förlag, Helsingfors och Stockholm 2018, s. 157–158.

6

Miranda Eklund
humorinslag i allvaret när han ställs inför påståendet i intervjuboken Strövtåg i ordskogen. Lars
Huldén om liv och verk (2002): ”I varje fall om man tänker sig de här dikterna insatta i en
kommunikationssituation, så är humorn ett slags smörjning, ett slags olja som underlättar
kommunikationen.”16 Att humorn har fått ge vika för allvaret hos Rickard Eklund betyder
emellertid inte att humorn helt har försvunnit. Humorn har i stället getts en annan funktion än
den

dialektgycklande

och

kommunikationssmörjande

som

tidigare

dominerade

i

dialektskriften. Med sin svärta ger den nu uttryck för självdistans och samhällskritik. Dialekten
blir samtidigt någonting prestigefyllt, en utveckling som även märks i exempelvis Lars Huldéns
författarskap.17 I följande kapitel ger jag en kort historisk beskrivning av Närpesdialekten och
redogör för tidigare forskning kring dialektens ställning och funktion i det samtida samhället.

1.3. Tidigare forskning: Dialekten i samhället
Om Rickard Eklund har ingen tidigare forskning gjorts, vilket inte är förvånande med tanke på
hur ny Eklund är både som poet och som artist. Om Närpesdialektens roll i samhället finns det
däremot en hel del att hämta ur tidigare studier. När jag i denna avhandling talar om
Närpesdialekt menar jag den varietet som talas i det geografiska område som i dag utgör staden
Närpes, och som sedan 1973 består av Närpes, Övermark, Pörtom, Töjby och Träskböle. Inom
stadsgränserna finns det lokala variationer, men jag väljer att inte kategorisera Rickard Eklunds
dialekt som den ena eller den andra byavarieteten.
Orten Närpes nämns för första gången 1331, då med stavningen Nærpis. Ortsnamnet syftade på
storsocknen Närpes, som sträckte sig från Sideby i söder till Petalax i norr.18 Att bestämma
Närpesdialektens ålder är däremot svårt. I Närpesdialekten på 1980-talet (1988) menar
språkvetaren Ann-Marie Ivars att Närpesdialekten uppvisar särdrag som kan dateras till det
nordiska fornspråket men att för den skull påstå att dialekten i det närmaste är lika gammal som
fornnordiska är inte korrekt. Dialekten innehåller särdrag från olika perioder, också från modern
tid. De i Närpesdialekten bevarade diftongerna äi, öu och öi, förbindelserna kv-, sj- och sjtjeller dialektens tre genus är exempel på arkaismer, ålderdomliga drag, från urnordiskan (ca
16

Inga-Britt Wik (red.), Strövtåg i ordskogen. Lars Huldén om liv och verk, Skrifter utgivna av Svenska
litteratursällskapet i Finland 636, Helsingfors 2002, s. 92.
17
Se exempelvis Lars Huldéns senare diktsamling To å ja, vi boåda / Du och jag, vi båda: dikter på
Munsaladialekt, Schildts, Helsingfors 2010.
18
Lars Huldén, Finlandssvenska bebyggelsenamn: namn på landskap, kommuner, byar i Finland av svenskt
ursprung eller med särskild svensk form, Svenska litteratursällskapet i Finland, Helsingfors 2001, s. 367.

7

Miranda Eklund
200–800 e.Kr.). Däremot är bortfallet av ändelsevokaler i exempelvis räkneord och verbens
infinitiver något som uppstod under yngre fornsvensk tid (ca 1375–1526), så kallade
novationer, nybildningar. Beträffande ordböjningen är dialekten i sin tur påfallande modern.19
Den allra första vetenskapliga studien över Närpesdialekten publicerades 1878 då Axel Olof
Freudenthal disputerade på avhandlingen Ueber den Närpesdialect. Samma år utgav
Freudenthal även en ordbok över dialekten, Bidrag till ordbok öfver Närpesmålet. Den dialekt
som Freudenthal beskriver är dock inte den samma som jag avser i avhandlingen. I de båda
verken innefattas nämligen alla varieteter från Petalax i norr till Sideby i söder.
Mera samtida undersökningar av Närpesdialekten har gjorts av bland annat Sara Nyholm. I
doktorsavhandlingen Närpesungdomars intraspråkliga beteende. En attitydundersökning med
framtidsperspektiv (2012) studerar hon Närpesungdomars användning av och attityder till
dialekt och standardsvenska. Intervjuer med informanter visar att majoriteten använder den
egna dialekten tillsammans med familjemedlemmar, vänner och personer i den nära kretsen.
Också på fritiden är det dialekten som används, om fritidssysselsättningen sker i Närpes eller i
Österbotten. Trots att standardsvenska inte används lika ofta av informanterna upplever
Närpesungdomarna varieteten som behövlig, framför allt i samtal med personer som inte talar
eller förstår dialekt.20 Standardsvenskan förknippas med makt, utbildning och god ekonomi
vilket gör att standardsvenskan i allmänhet tillskrivs högre status. Dialekten i sin tur förknippas
med solidaritet, eftersom det är en varietet som ungdomarna använder i nära relationer. Där är
identitet och grupptillhörighet viktiga faktorer.21
På grund av att standardsvenskan varken har en inkluderande eller exkluderande funktion i
språkbruket hos Nyholms informanter antas den fungera rent kommunikativt, medan dialekten
är såväl kommunikativ som identitetsmarkerande i och med att dialekten kan användas för att
tydligt markera skillnad gentemot andra grupper.22 Men Sara Nyholm poängterar samtidigt att
förhållandet mellan dialekt och standardsvenska är komplext.23 Jag menar att valet att använda

19

Ann-Marie Ivars, Närpesdialekten på 1980-talet, Skrifter utgivna av Svenska litteratursällskapet i Finland 552;
Studier i nordisk filologi 70, Svenska litteratursällskapet i Finland, Helsingfors 1988, s. 48–51.
20
Sara Nyholm, Närpesungdomars intraspråkliga beteende. En attitydundersökning med framtidsperspektiv,
Vasa universitet, Vasa 2012, https://osuva.uwasa.fi/bitstream/handle/10024/7774/isbn_978-952-476-3974.pdf?sequence=1 (hämtat 18.4 2021), s. 97.
21
Nyholm 2012, s. 153.
22
Nyholm 2012, s. 171–172.
23
Nyholm 2012, s. 174.

8

Miranda Eklund
standardsvenska ofrånkomligen markerar identitet på ett liknande sätt som valet att använda
dialekt gör. Det syns tydligt i Rickard Eklunds val av standardsvenska som performansspråk i
den upplästa dikten på albumet. Det är ett val som för med sig andra slags betydelser i
jämförelse med de dialektala sångerna. Mellan dikten och sångerna skapas en tydlig kontrast
som får dikten att bli någonting avvikande och särpräglat. Eventuellt är det ett sätt för Eklund
att problematisera poesin och förhållandet mellan å ena sidan diktens höga litterära status och
å andra sidan sångernas lägre ställning. I ett hänseende är dikten som en prolog till sången
”Sömntåg”. Dikten skulle då kunna vara ett försök att öppna upp för en djupare förståelse hos
lyssnare som inte är förtrogna med dialekten och att inkludera fler i ett kollektivt ”vi”.
I och med globaliseringen kan dialekten komma att spela en allt större roll som
identitetsmarkör. Sara Nyholm konstaterar att informanterna i undersökningen har en stark
känsla för sin egen dialekt och att globaliseringen inte har försvagat dialektens ställning,
tvärtom: ”Det betyder att geografiskt begränsade språk och varieteter inte nödvändigtvis tappar
mark p.g.a. mer internationellt gångbara språk utan de får i stället en ännu viktigare roll i den
sociala identiteten”.24 Hon betonar att språkanvändningen är beroende av såväl individuella
som sociala faktorer. Social kontext och grupptillhörighet har stor betydelse vid valet av språk
eller varietet. I de fall där talaren vill känna tillhörighet till och solidaritet med gruppen väljer
hen det språk som är en rådande norm.25 Att Rickard Eklund skriver på Närpesdialekt kan
således ses som en akt av solidaritet och ett uppbådande av vi-känsla. På skivkonvolutet riktar
han sig trots allt direkt till en tilltänkt medgrupp, det vill säga personer på uppväxtorten: ”Tack
Övermark. Hison stjivon handlar ti stor däil om edär.”26
Informanterna i Sara Nyholms studie har en positiv bild av dialekten. I ett så kallat masktest27
har informanterna bedömt talprov på Närpesdialekt och på standardsvenska enligt en femgradig
skala. Resultatet av masktestet visar att informanterna upplever standardsvenska talare som
tråkiga och intelligenta medan en dialekttalare upplevs snällare, trevligare, pålitligare och
mänskligare. Attityden till dialekt är positivare än attityden till standardsvenska.28 Det är därför
24

Nyholm 2012, s. 178.
Nyholm 2012, s. 176.
26
Rickard Eklund, 1. (ätt) [album], 2018 [egen utgivning]. ”Tack Övermark. Den här skivan handlar till stor del
om er.” [min översättning] Se bilaga s. 101 för bild på skivkonvolutets baksida.
27
Matched-guise test är en undersökningsmetod som används inom sociolingvistiken och som innebär att
informanter tar del av olika talprov på olika språk, dialekter eller accenter för att utvärdera egenskaper hos
talarna. Vad informanterna inte känner till är att talarna ofta är samma person.
28
Nyholm 2012, s. 123–125.
25

9

Miranda Eklund
naturligt att majoriteten av informanterna inte ser med blida ögon på sådana som slutar tala sin
ursprungliga dialekt. En av informanterna säger att hen skulle betrakta en sådan person som en
utböling. En annan säger att det skulle anses snobbigt.29 Att Rickard Eklund framför sina sånger
på dialekt gör att mottagandet bland dialekttalare troligen är varmare än om han skulle ha använt
sig av standardsvenska. Han undviker att uppfattas som alltför pretentiös och snobbig för att i
stället nå fram till samhällsgrupperna han skriver om och förstärka vi-känslan. Föga förvånande
är det också de standardsvenska dikterna som försiktigt kritiseras i recensionerna: ”Eklund läser
även några dikter på detta album – vilket onekligen är ett effektivt sätt att framstå som jobbigt
pretentiös. Men hans urstarka låtar har sänkt mitt garde – så jag tackar och tar emot allt som
denna vinnare av Solveig von Schoultz-dikttävlingen kastar fram”, som Patrik Back
skriver.30 Däremot är det inte enbart bland Närpesbor och österbottningar som Rickard Eklund
rönt framgång. Recensionerna har varit positiva även i Sverige, vilket betyder att det finns något
tillräckligt allmängiltigt hos Eklund som överskrider den samhörighet som en gemensam
dialekt skapar. Jag behandlar detta i kapitel 2.3, eftersom jag menar att det kan kopplas till
egenskaper specifika för sången som medium.
I doktorsavhandlingen ”Ja bare skrivar som e låter”. En studie av en grupp Närpesungdomars
skriftpraktiker på dialekt med fokus på sms (2011) kombinerar Anna Greggas Bäckström ett
sociodialektala perspektiv med literacyforskning när hon undersöker skriven Närpesdialekt.
Också hon lyfter fram dialektens viktiga roll som identitetsmarkör: ”Att skriva på dialekt utan
att behöva översätta sina tankar och känslor till standardsvenska innebär att man får vara sig
själv.”31 Att nationellt sett tillhöra en minoritet kan göra att behovet att uttrycka sig på sitt
modersmål och hävda sin rätt är större än för sådana som tillhör den stora majoriteten.32 Det
känns naturligt att uttrycka sig på sitt modersmål i skrift, vilket har lett till att dialekten har fått
ett skriftspråk, om än utan tydliga gemensamma konventioner och ortografisk återgivning.
Huruvida stavningen är rätt eller fel tycks däremot inte vara ett ämne som väcker debatt. Anna
Greggas Bäckström påpekar att toleransnivån för hur man skriver eventuellt har höjts på grund
av att dialektskrivandet har blivit så vanligt och på grund av att alla själva har fått prova på och

29

Nyholm 2012, s. 146–149.
Back 2018B.
31
Anna Greggas Bäckström, ”Ja bare skrivar som e låter”. En studie av en grupp Närpesungdomars
skriftpraktiker på dialekt med fokus på sms, Umeå Universitet, Umeå 2011, http://umu.divaportal.org/smash/get/diva2:458455/FULLTEXT01 (hämtat 18.4 2021), s. 200.
32
Greggas Bäckström 2011, s. 198.
30

10

Miranda Eklund
se hur svårt det kan vara. Det viktiga är att läsaren förstår, inte att stavningen är korrekt.
Eftersom dialekten dessutom ofta används i medier som kräver snabb kommunikation är
kvickhet något som prioriteras framför korrekthet.33
Som jag diskuterade i kapitel 1.2 har dialektskrift tidigare haft en mer eller mindre humoristisk
uppgift, så vida dess funktion inte har varit att bevara dialekten. Anna Greggas Bäckström
konstaterar att dialektskrivandet i dag är funktionellt. Den skrivna dialekten har blivit en del av
vardagen. Den betyder någonting och det finns användning för den.34 Den digitala utvecklingen
är viktig för denna funktionella progression. Chattande har en starkt talspråklig karaktär, vilket
kan förklara informanternas initiativ till att skriva på dialekt. Ett sådant perspektiv stöds av att
de flesta informanter i Greggas Bäckstöms undersökning uppger att de började skriva på dialekt
när de fick sin första mobiltelefon. Chattandets dialogform är en annan anledning till att
dialektskrift upplevs naturligt.35 I samtal med vänner är det trots allt dialekt som dialekttalare
helst tar till.

2. Material och metod
I detta avsnitt presenterar jag Rickard Eklund och albumet 1. (ätt). Jag redogör för albumets
tillkomstsituation och reception och jag diskuterar sångtexternas särdrag och likheter med
lyriken. För att öppna den värld som Rickard Eklunds texter skapar analyserar jag dem i relation
till det samhälle och den kultur som de har tillkommit i, alltså de omgivande kontexterna. Chris
Baldick ser kontext som ett flerdimensionellt begrepp. Kontext kan avse intratextuella,
intertextuella och extratextuella beroenden. Som kontext räknas hela den text i vilken ett
textelement ingår, det vill säga intratexten. Intertextualitet består i omgivande texter som kan
härledas i verket. Extratextuell kontext åsyftar de sociala, biografiska och historiska
sammanhangen i vilka texterna har tillkommit.36
För att inte drunkna i alla möjliga kontexter som en sådan definition ger begränsar jag analysen
till sådant som texterna själva anspelar på eller talar om. Avhandlingens teoretiska
33

Greggas Bäckström 2011, s. 205, 211.
Greggas Bäckström 2011, s. 207.
35
Greggas Bäckström 2011, s. 206.
36
Chris Baldick, The Concise Oxford Dictionary of Literary Terms, Oxford University Press, Oxford 1990, s.
45.
34

11

Miranda Eklund
utgångspunkter används som stöd och som avgränsning för att få syn på kontexter som är
relevanta för avhandlingens syfte. Förutom metodologin kring texternas relation till samhälle
och kultur hämtas metoder även från Ulf Lindbergs analyser av pop- och rocktexter. I analysen
tillämpar jag lyrikforskningens terminologi, förutom på en punkt. I avhandlingen talar jag om
vers när jag menar strof och refräng när jag menar en återkommande strof.

2.1. Rickard Eklunds 1. (ätt)
Rickard Eklund (född 1982) är uppvuxen i Övermark i Närpes men är numera bosatt i Vörå. På
Wikipedia beskrivs han som en finlandssvensk låtskrivare, dialektrockare, poet och artist.37 Han
är kanske mest känd för sina dialektala sångtexter och tonsatta alster som har rönt framgång i
såväl Svenskfinland som i övriga Norden. Bland annat har han medverkat i Sveriges Televisions
program Go’kväll 2017.
Från att ha komponerat sina första låtar som femåring och uppträtt på revyer och lokala
tillställningar som lite äldre inleder Eklund sin musikaliska karriär på allvar vintern 2010.38 Då
grundas det alternativa rockbandet Schlagwerk, där Eklund fungerar som sångare och
gitarrist.39 Det är också Eklund som skriver Schlagwerks sångtexter, som av bandet självt
beskrivs som ”dialektal rockpoetisk lyrik”.40 Hösten 2016 vinner Eklund Solveig von Schoultztävlingen för en diktsvit som enligt juryn ”ristat in tiden i både minnen och pulpetlock”.41 Under
2016 utkommer också låten ”Finland”, som väljs till årets finlandssvenska låt 2016 under
musikkongressen Musik & Talang i Vasa.42 ”Finland” blir startskottet till Eklunds solokarriär
inom popgenren. Som soloartist har han hittills gett ut fem singlar och ett album, men nytt
solomaterial väntas under 2021. Han har också komponerat musiken till Oravais Teaters

37

Wikipedia, ”Rickard Eklund”, https://sv.wikipedia.org/wiki/Rickard_Eklund (hämtat 22.10 2019).
Jukka Isojoki, ”Rickard Eklund utmanar på närpesdialekt”, Svenska Yle 12.2 2016, uppdaterat 19.4 2016,
https://svenska.yle.fi/artikel/2016/02/12/rickard-eklund-utmanar-pa-narpesdialekt (hämtat 22.10 2019). På
YouTube hittas flera videor där en ung Rickard Eklund sjunger dialektala låtar med en starkt humoristisk
betoning för sina vänner på fest. Bland titlarna kan nämnas ”Fö tu je sexi” och ”Smetamonk”. Att Eklund har
frångått det tokroliga till förmån för allvaret överensstämmer med den bredare utvecklingen kring dialektskrift.
39
Under hösten 2020 meddelade Schlagwerk att de sätter punkt för bandet. En sista EP, Outro, och en singel,
”Profetin”, utkom i oktober 2020.
40
Schlagwerk, ”Biografi” [hemsida], http://schlagwerk.weebly.com/ (hämtat 22.10 2019).
41
Svenska folkskolans vänner, ”Rickard Eklund vinnare i årets Solveig von Schoultz-tävling”, publicerat 5.9
2016, https://www.sfv.fi/sv/aktuellt/article-143057-53354-rickard-eklund-vinnare-i-arets-solveig-vonschoultztavling?offset_143057=126 (hämtat 22.10 2019).
42
Musik & Talang, ”Priset för årets finlandssvenska låt”, https://www.musiktalang.fi/priset-aretsfinlandssvenska-lat/ (hämtat 22.10 2019).
38

12

Miranda Eklund
uppsättning av Peter Snickars pjäs Under liten himmel (2019–2020), signaturmelodin till
Moomin Characters projekt We Only Have One Sea (2020) och sången ”Barn av Östersjöfolket”
(2020) till evenemanget Skolmusik som arrangeras av musikorganisationen DUNK – De Ungas
Musikförbund i Svenskfinland r.f.
Debutalbumet 1. (ätt) är det verk av Rickard Eklund som är av särskilt intresse i avhandlingen.
En sådan avgränsning har jag gjort av utrymmesskäl. Det finns tillräckligt att hämta ur 1. (ätt),
och en avgränsning möjliggör i stället en djupare analys av debutalbumet. Albumets innehåll
utgörs av elva sånger och en uppläst dikt, som skapar en kontrast till musiken. Dikten framförs
dessutom på standardsvenska, medan albumets sångtexter är på Närpesdialekt. Det gör
brytningen mellan lyrik och musik ännu tydligare.
Jag undersöker albumets sånger som de har fixerats vid studioinspelningarna. Således tar jag
inte i beaktande live-uppträdanden och huruvida sångerna ändras i en sådan kontext.
Analyskapitlen är indelade enligt tematik och fördjupas kring sångerna ”Finland”, ”Tuva”,
”Dalin”, ”Hjärta utvärtes”, ”Sömntåg” och ”Fjälin”. Av utrymmesskäl kommenteras albumets
övriga sånger enbart i förbigående. I centrum för min studie står fonotexten, enligt Ulf Lindberg
definierad som den vokala utsägelsen av en nedskriven text.43 Med stöd av den tryckta texten
på skivkonvolutet har jag skrivit ut fonotexten utgående från hur sångerna har fixerats på
albumet. Det gör att mina transkriberingar kan skilja sig en aning från den tryckta texten i
skivkonvolutet. Eklund avviker nämligen från skivkonvolutets text i flera avseenden. En del
ord och uttryck byts ut eller läggs till i fonotexten. Läten och hummanden framkommer inte på
skivkonvolutet men utgör en självklar del av fonotexten. Avsaknaden av radbrytningar som en
del av den tryckta textens estetik för tankarna till medvetandeströmmar och snabba tankeflöden.
Fonotexten sjungs emellertid tydligt indelad i strofer, rytmiskt överensstämmande med
musiken. Det är något som jag låter framträda i mina transkriberingar. När jag har transkriberat
fonotexten har jag använt mig av den stavning som Rickard Eklund använder på skivkonvolutet,
även om den inte nödvändigtvis överensstämmer med hur jag själv skulle ha valt att skriva. Vid
en genomläsning av Eklunds texter blir det tydligt att han drar nytta av att det inte existerar
gemensamma konventioner för dialektskriften. Han bryter med vedertagna normer i talspråket

43

Ulf Lindberg, Rockens text. Ord, musik och mening, Brutus Östlings Bokförlag Symposion, Stockholm/Stehag
1995, s. 14.

13

Miranda Eklund
för att få ord att fungera i assonanser och rim. Dialektens annorlunda ljud möjliggör också helt
andra rim än vad som kan konstrueras på standardsvenska.
För att underlätta för läsare som inte är förtrogna med Närpesdialekten infogar jag sångtexterna
enligt min transkribering av fonotexten tillsammans med min egen översättning av texterna till
standardsvenska. Såväl transkriberingen som översättningen hittas i början av analyskapitlet
som behandlar sången i fråga. Texterna har jag översatt med tanke på sakinnehåll och förståelse
framför poetiskt uttryck. Översättningen är strikt gjord och följer fonotexten så ordagrant som
möjligt. Jag har valt att inte försöka återskapa ljudrimmen där dialektorden skiljer sig markant
från standardsvenska. Talspråkliga element som ”å” i stället för ”och” har strukits för att inte
ge avkall på förståelsen. Genom en strikt översättning har jag kunnat vara konsekvent och inte
behövt motivera varför en del talspråkliga element fått vara kvar medan en del har utelämnats.
Däremot har mycket av sångernas rytm gått förlorad.
Som en sammanfattade term för sångernas verbala sida använder jag begreppet sångtext. För
att ta hänsyn till sångernas intermediala karaktär gör jag en rudimentär analys av sångernas
musikala egenskaper. Musiken adderar nämligen en betydelsenivå genom att understryka,
samspela eller bryta med textens budskap. Också skivkonvolutet kommenteras utgående från
Eklunds samhällskommenterande förhållningssätt i sångerna. Jag undersöker huruvida musiken
och skivkonvolutets visuella sidor överensstämmer med sångtexternas budskap, och vilken
effekt musiken och bilderna ger. Skivkonvolutet finns infogat i sin helhet i bilagan.
I de fall det är belysande diskuterar jag även den upplästa dikten på albumet, musikvideon till
”Tuva” som finns uppladdad på Eklunds YouTube-kanal och den intermediala dialektpoesi som
hittas på Eklunds Instagramkonto @rickard_eklund. Under 2017 har han på Instagram
publicerat 42 bilder som består av dikter skrivna i skrivmaskinstypsnitt och ett vardagligt
föremål, som en portionsförpackning Samarin, en använd tepåse eller ett blomkålshuvud, i
anslutning till varje dikt. Musikvideon till ”Tuva” är skapad i samma stil, en stil som också
återfinns i skivkonvolutet. Detta slags performativa poesi svarar väl mot dagens postdigitala
verklighet. Magnus William-Olsson skriver i essän ”Finns det finlandssvensk poesi? En
föreläsning” att skapandet i det postdigitala handlar om att iscensätta tankar, teorier, känslor

14

Miranda Eklund
och idéer i en extern fantasi, ”ungefär som teaterkonsten skapar i hägnet av en scenografi”. 44
Skapandet är inte längre kontemplativt, det är performativt.
Rickard Eklunds poesi och dialektmusik kan beskrivas i termer av melankoli, nostalgi och elegi
men också som samtid och framtid, hävdar jag. Eklunds barndom och uppväxt i Österbotten
fungerar som ett slags fond mot vilken en del av sångernas skeenden skildras. Men det är
samtidens problem och framtidens lösningar som gestaltas och granskas mot den nostalgiska
bakgrunden. I sångerna ser jag likheter med Bob Dylans och andra amerikanska folksångares
”topical songs” som innehåller aktuella, tidsbundna och gärna politiska teman.
Bandkonstellationen på albumet består av Emma Strömbäck, cello och stämmor, Anders
Sjölind, trumpet och flygelhorn, Rickard Slotte, trumpet och flygelhorn, Martin Enroth,
eufonium, trombon och tuba, Benny Ojala, tuba, gitarr och flöjt, Stefan Brokvist, trummor,
Charlotte Kerbs, stämmor i ”Hjärta utvärtes”, Roger Bäck, kontrabas i ”Sömntåg” och ”Hjärta
utvärtes” samt Petter Erikslund, trummor i ”Sömntåg”. Den ovanliga instrumentuppsättningen
återkommer jag till i nästa kapitel. För arrangemanget av sångerna står, förutom Rickard Eklund
själv, Benny Ojala, Anders Sjölind och Rickard Slotte. Den grafiska utformningen av
skivkonvolutet är gjord av Linnea Portin.

2.2. Tillkomstsituation och reception
Att 1. (ätt) skulle bli ett fullskaligt album var ingen självklarhet. I slutet av juli 2018 startade
Rickard Eklund en gräsrotskampanj på sajten Indiegogo. Där fick intresserade på förhand köpa
ett exemplar av albumet, antingen som vinyl, som cd eller digitalt. Målet var att nå 3100 euro
före november eller så skulle bidragsgivarna återbetalas. Redan efter två dagar hade dock 25
procent av summan samlats in, och knappa två månader efter att kampanjen startade nåddes
målet. I november 2018 fick de 118 personer som stödde kampanjen sina förhandsbeställda
exemplar.45 Sångerna var redan inspelade när kampanjen startade. Kampanjen stödde således
Eklunds förhoppning om att finansiera en tryckning av 250 vinylskivor och 500 cd-skivor, men
påverkade inte sångernas tillblivelse eller slutproduktion som avtal med kommersiella

44

Magnus William-Olsson, ”Finns det finlandssvensk poesi? En föreläsning”, Korsstygn, rastplats. Om den
finlandssvenska poesins belägenhet, red. Tatjana Brandt, Ariel förlag, Linderöd 2016, s. 23.
45
Indiegogo, ”Rickard Eklunds debutalbum”, https://www.indiegogo.com/projects/rickard-eklundsdebutalbum#/ (hämtat 11.11 2020).

15

Miranda Eklund
skivbolag gör. Också användningen av Närpesdialekt visar att sångerna inte är en anpassning
till kommersiella lagar och försäljningsmål. Att välja ett internationellt eller nationellt gångbart
språk är nämligen ett tecken på kommersiellt tänkande och anpassning, menar Lars Lilliestam.46
Mottagandet av solodebuten har visat att dialekten inte är ett hinder. Kritiker har nämligen
hyllat Rickard Eklund för hans dialektmusik. Musikrecensenten på Dagens Nyheter, Nils
Hansson, skriver i sin recension av 1. (ätt) att han har svårt att tro att Rickard Eklunds musik
skulle bli något annat än en popklassiker.47 Han får medhåll av Vasabladets Patrik Back, som
menar att han är beredd att frikostigt ge albumets tre inledande låtar ”österbottnisk
popklassiker”-stämpel.48 Också i Hufvudstadsbladet lyfter författaren Henrik Jansson fram
sångtexternas styrka: ”Liksom sina kolleger från samma landskap levererar han exakt
inprickade vardagsbilder från hembygden, men lyfter dem via ett poetiskt berättande – inramat
av personliga och melankoliska popmelodier – till en ny nivå.”49 Recensionerna nämner även
den ovanliga instrumentuppsättningen på 1. (ätt). Låtarna framförs av brasskvartett, piano, cello
och trummor. Back sparar inte på berömmet när han menar att cellisten och brassektionen spelar
med så mycket själ och hjärta att de bokar platser i musikerhimlen.50 Lika euforisk är han efter
att ha sett Rickard Eklund uppträda live: ”Ögonen blänker av någon tår – samtidigt skulle jag
kunna sträcka händerna i skyn och vråla av glädje. Rickard Eklund & band har just spelat låten
’Dalin’ – som är oväntat omtumlande och känslosam.”51
I recensionerna av 1. (ätt) lyfts ofta sångtexternas människorelationer fram. I flera fall handlar
det om relationen mellan fäder och söner – och om smärtpunkterna i relationen. I ”Dalin”
gestaltas en far som stack och en son som övergavs. I ”Sömntåg” finns en annan slags far och
son-relation som är mer närvarande och beskyddande. Patrik Back konstaterar att de båda
sångerna är välkomna i ett landskap där manlig tystnad har starka traditioner.52
Tystnadskulturer har också gett inspiration till ”Fjälin”. I en intervju för Vasabladet säger
Rickard Eklund att sången kom till i samband med #metoo: ”Då jag läste vad alla dessa kvinnor
46

Lilliestam 1998, s. 162.
Nils Hansson, ”Dagens skriva: Rickard Eklunds debut måste vara nästa finlandssvenska popklassiker”,
Dagens Nyheter 15.1 2019, uppdaterat 17.1 2019, https://www.dn.se/kultur-noje/skivrecensioner/dagens-skivanils-hansson-rickard-eklunds-debut-maste-vara-nasta-finlandssvenska-popklassiker/ (hämtat 22.10 2019).
48
Back 2018B.
49
Jansson 2018.
50
Back 2018B.
51
Patrik Back, ”Glödande vacker Eklund-pop”, Vasabladet 19.9 2017,
https://www.vasabladet.fi/Artikel/Visa/157991 (hämtat 11.11 2020).
52
Back 2018B.
47

16

Miranda Eklund
varit med om insåg jag hur blind jag varit. Och vilken skitstövel jag har varit. Jag har betett mig
dåligt mot andra – men jag är glad över att jag fått växa som människa.”53 Henrik Jansson
konstaterar i sin recension att det är sympatiskt med lite självrannsakan, men att det är låtens
musikalitet som ger den sin trovärdighet.54
Sången ”Dalin” är ett beställningsarbete, precis som ”Finby ’85”. Den förra skapades till
Tjärbrännarveckan i Övermark 2017. Den senare gjordes för Närpes Teaters uppsättning av
pjäsen Lemmy badade aldrig i Närpes å (2018), skriven av Matias Norrgrann och Guy
Rosenholm. ”Finby ’85” är inspirerad av manuset och skildrar en del av pjäsens handling och
karaktärer som Rickard Eklund har uppfattat dem. Under föreställningarna spelades sången i
början av andra akten som ett slags kommentar till pjäsens första akt och som avstamp in i den
sorgliga stämningen som den andra akten dominerades av.
I min analys tar jag fasta på viktiga skeenden i Rickard Eklunds samtid, en samtid som vi har
delade erfarenheter av och som därför också påverkar min reception av honom. I artikeln
”Aktuella tendenser inom litteratursociologin” (1993) konstaterar Wendy Griswold att
receptionsestetiken, det vill säga synen på läsaren som en kreativ aktör snarare än en passiv
mottagare av text, har fått fotfäste under 1980- och 90-talet. Hon lyfter bland annat fram
forskarna Cay Dollerup och László Halász, som menar att den lästa texten genererar en rad
mentala associationer med vilka vi relaterar innehållet till den egna livserfarenheten. 55 Detta
har betydelse för hurdana samhällsreflektioner jag får syn på i Eklunds dialektsånger. Även om
jag tar hjälp av kulturkritikers respons på debutalbumet färgas min analys ofrånkomligen av
den uppfattning jag själv har om viktiga samhälleliga tendenser och debatter under 2010-talet.
Jag som dialekttalare, uppvuxen på samma ort som Eklund, har också flera beröringspunkter
med hans erfarenheter, vilket gör att min reception av texterna ofrånkomligen påverkas.
Närpesdialekten är mitt modersmål, och sångtexterna förmår därför tala till mig annorlunda än
de gör till en lyssnare som inte är förtrogen med dialekten.

53

Back 2018A.
Jansson 2018.
55
Wendy Griswold, ”Aktuella tendenser inom litteratursociologin” [1993], Litteratursociologi. Texter om
litteratur och samhälle, red. Johan Svedjedal, Studentlitteratur, Lund 2012, s. 55–56.
54

17

Miranda Eklund

2.3. Lyrik eller lyrics
Etymologiskt betyder lyrik diktning ackompanjerad av lyra. Genom historien har dikter
framförts i klingande form som recitation eller som sånger. Karin Strand konstaterar i Känsliga
bitar. Text- och kontextstudier i sentimental populärsång (2003) att det är först under de senaste
århundradena som lyriken har tystnat och ändrat form till den tryckta texten, avsedd för enskild
och tyst läsning.56 I dag märks en återgång till lyrikens performativa karaktär. Estradpoeter
uppträder inför storpublik, ibland med rösten som ensamt verktyg, ibland med musikaliska
ackompanjemang. Den performativa poesin har fått ett större tillträde på grund av den
tillgänglighet som internet medför, menar Magnus William-Olsson i ”Finns det finlandssvensk
poesi?” Som redan nämnts i kapitel 2.1 förändrar den postdigitala eran fantasins former. I den
predigitala eran skedde läsandet och skrivandet inom oss för att skapa ”inre världar”. I
postdigitaliteten däremot är fantasin externaliserad. Det blir allt viktigare att skapa ett slags
”scenografi” för sin konst, att hitta performativa sätt att föra fram och iscensätta de egna
tankarna och känslorna.57
Givetvis skulle jag kunna undersöka Rickard Eklunds sångtexter som om de vore lyrik, läsa
dem fristående från deras klingande kontext. En sådan avgränsning skulle kunna motiveras av
texternas kvalitetsanspråk som lyrik. Det vore dock att förbise den elementära samverkan
mellan medier som är utmärkande för sångtexter, och därför undersöker jag texterna som en
klingande förening av ord och musik. Ulf Lindberg konstaterar i den litteraturvetenskapliga
rockstudien Rockens text. Ord, musik och mening (1995) att det är svårt att motivera varför
rocktexter skulle behandlas som om de vore dikter när de är avsedda för att uppföras till musik
och präglade av ett musikaliskt syfte.58 Han anser att en rocktext aldrig kan vara autonom och
fri från musiken: ”Att läsa en text man hört sjungas är att höra den igen, att läsa en ohörd text
är att läsa den som lyrik.”59 En sångtext är inte lyrik utan lyrics, material för en röst, något som
musiksociologen Simon Frith gärna påpekar.60 Sångtexter skiljer sig därför från lyrik på flera
punkter, något som kommer att behandlas mer ingående i detta kapitel.

56

Karin Strand, Känsliga bitar. Text- och kontextstudier i sentimental populärsång, Ord&visor förlag, Skellefteå
2003, s. 75.
57
William-Olsson 2016, s. 23.
58
Lindberg 1995, s. 13–14.
59
Lindberg 1995, s. 64.
60
Simon Frith, ”Why Do Songs Have Words?”, Music for Pleasure, Blackwell/Polity Press, Oxford 1988, s. 35.

18

Miranda Eklund
I sin doktorsavhandling Musikalisk ackulturation – från blues till rock. En studie kring låten
Hound Dog (1988) skriver Lars Lilliestam att en låt tar form i en intim växelverkan mellan det
sjungna, det skrivna, det talade, det spelade och det inspelade.61 En sång uppfattas, i jämförelse
med boklyrik, som en intermedial helhet av visuella, verbala och soniska element. I skrift
existerar en dimension av frånvaro. Imaginära röster når fram genom den inre läsakten, skriver
Ulf Lindberg: ”Det poetiska språket frammanar någon som inte är där. Denne någon kan vara
författaren själv, om hans eller hennes röst är oss bekant. Det kan vara en fiktiv person. Men
det vanligaste torde vara att det vi ’hör’ är en textuell effekt, ett inskrivet, lyriskt subjekt.”62 I
fonotexten däremot hörs en faktisk röst, vilket skapar en annan känsla av närhet. Ulf Lindberg
menar att populärmusik bygger på en lång tradition av fonocentrism, det vill säga synen på ljud
och tal som en mer primär och grundläggande kommunikationsmetod än skriftspråk. Enligt
Lindberg handlar fonocentrism om föreställningen att en röst är liktydig med ett subjekts
närvaro. Att höra en sångröst ger lyssnaren tillgång till ett fragment av sångarens kroppsliga
materialitet, vilket gör att sångaren ”lånar sitt ansikte” åt de karaktärer som skildras i sången.63
Sångrösten tillför således andra slags tolkningsmöjligheter jämfört med boklyriken. Sångrösten
i kombination med den semantiska innebörden ger en dubbel artikulering som utgör en
potentiell friktion, för att referera till Roland Barthes essä ”The Grain of the Voice” (1977). I
essän undersöker Barthes mötet mellan språket och rösten, mellan språket och musiken. Med
utgångspunkt i Julia Kristevas begrepp fenotext och genotext talar han om fenosång och
genosång, där den tidigare behandlar allt i en sångs performans som berör kommunikationen
och den senare produktionen av betydelsen, själva språkdiktionen. Det är röstens sprickor och
fördröjningar som är genosången och således själva kornet – röstens klangfärg och kroppens
materialitet, vill säga.64 Att rösten krackelerar eller röstvolymen ändras blir följaktligen viktiga
grepp i produktionen av sångens betydelse. Jag uppmärksammar därför röstens materialitet i
analysen av Rickard Eklunds sånger.

61

Lars Lilliestam, Musikalisk ackulturation – från blues till rock. En studie kring låten Hound Dog, Göteborgs
universitet, Göteborg 1988, s. 33.
62
Lindberg 1995, s. 46.
63
Lindberg 1995, s. 46–47. Gällande begreppet fonocentrism hänvisar han till Jacques Derrida (1967/1991), som
med begreppet kritiserar vad han såg som ett förakt för skriften till förmån för talet.
64
Roland Barthes, ”The Grain of the Voice”, Image Music Text, Roland Barthes, red. Stephen Heath, Hill and
Wang, New York 1977, s. 182.

19

Miranda Eklund
Det är inte sagt att all sångtext uppfattas i dess ljudande form. Orden i en låt fungerar som något
slags synekdoke – flyktigare än lyrikens. När vi hör en sång spelas kan vi inte läsa ett ord om
och om igen för att tillägna oss betydelsen av det. Det gör att låtar, enligt Ulf Lindberg, kräver
ett visst mått av gentagning, en förtunning av textens semantiska täthet, för att fastna: ”Språket
har blivit enkelt och rättframt. Såväl syntax som ordförråd ansluter sig nära till det vardagliga
talet.”65 Ord, melodi och grundpuls är lättare att återge än komplexa musikupplevelser i sin
helhet, varför dessa fungerar som en representation av hela sången. Vi behöver orden för att
minnas musiken, menar Lindberg, och talar om rocktexter som det betydande fragmentets
konst: ”’Dikt’ har med ’tät’ att göra. Täta är just vad rocktexter inte brukar vara. […] Att låtar
är klingande föreningar av ord och musik betyder att texten varken förmår eller behöver säga
allt utan kan kosta på sig att sakna många av de språkliga grepp och den inre logik vi brukar
förknippa med diktverk. Man måste sällan uppfatta hela texter i rock, det räcker med en titel
här, en hake där för att fantasin skall sättas i rörelse.”66
Det handlar alltså om en synekdokisk tillblivelseprocess, där ett par ord kan bli en
representation av hela den verbala sidan av sången. Pop- och rocksångernas förhärskande
schema vers-refräng understöder en sådan tillblivelseprocess. Det är ofta refrängen som står för
”klibbigheten” i en sång eftersom den upprepas gång på gång och således lätt fastnar i minnet.67
Hos Rickard Eklund är även schemat vers-refräng förhärskande, och refrängerna utgör
onekligen de klibbigaste delarna. Att de upprepas flera gånger gör att de stannar kvar hos
lyssnaren – under avhandlingens gång har jag ofta nynnat på just Eklunds refränger.
Om man studerar texten i tryckt form framträder nya innebörder som inte uppfattats vid en
genomlyssning. Också närlyssning öppnar upp för andra betydelser.68 Enligt Ulf Lindbergs
synsätt i Rockens text uppstår mening då mottagare situerade i bestämda kontexter avkodar ett
verk. I musikreceptionen uppstår lust, något som tematiseras av den freudianska och Lacaninspirerade psykoanalysen som ligger till grund för perspektivet i Lindbergs doktorsavhandling.
Ett koncentrerat lyssnande erbjuder möjligheter till njutning när lyssnaren känner att den förmår
65

Lindberg 1995, s. 41.
Lindberg 1995, s. 62.
67
Pia Maria Ahlbäck använder begreppet klibbighet för att beteckna en sång som lätt fastnar i minnet. Pia Maria
Ahlbäck, ”Att stiga ut ur melodin. En imagologisk studie av Arvid Mörnes dikt Sjömansvisa, Modersmålets
sånger. Finlands svenskheter framställda genom musik, red. Johannes Brusila, Pirkko Moisala och Hanna
Väätäinen, Svenska litteratursällskapet i Finland, Helsingfors 2015, s. 249.
68
Bland annat Lars Lilliestam använder närlyssning som analysmetod i boken Svensk rock. Musik, lyrik och
historik. Begreppet närlyssning ska förstås som en analogi till närläsning.
66

20

Miranda Eklund
uppfatta strukturer och följa förlopp, men också en tillfredsställelse som lyssnaren kan hämta
ur fantiserade relationer mellan sig själv och musikern eller sångtexternas fiktiva karaktärer.
Låtar är till för fansen att omedelbart konsumera, konstaterar Lindberg, något som gör en
närlyssning eller närläsning problematisk. Tolkningarna färgas allt för mycket av akademikerns
bakgrund, något som kan förvandla musiken till ett objekt som fansen inte känner igen.
Lindberg löser problematiken genom att kombinera sin egen närläsning med en
receptionsundersökning.69 Min analys är inte strikt formalistisk och gör inte heller anspråk på
att vara det. Tolkningen är färgad av mig själv och mina erfarenheter, men också av akademiska
perspektiv – av allmängiltighet men också av personlighet.
Lindberg talar om tre olika dimensioner för avkodningen, en uppdelning som är användbar för
min analys: semantisk eller tematisk, som refererar till omvärlden, syntaktisk eller lingvistisk,
som berör de inbördes relationerna mellan verkets verbala och musikaliska tecken och
performativ eller pragmatisk, som behandlar tecknens relation till mottagaren. Vidare fördjupar
han de syntaktiska relationerna i tre olika varianter: sådana som avser verbala tecken, sådana
som berör musikaliska tecken och sådana som gäller interaktionen text-musik.70 När det gäller
interaktionen text-musik urskiljer Lindberg två nivåer på vilka korrespondensen kan studeras.
Också dessa nivåer förekommer i min analys. Den första kallar han för den pregnanta figurens
nivå och behandlar det klangliga, melodiska, harmoniska eller rytmiska. Den andra nivån, den
processuella, avser låtens lineära utveckling, det vill säga låtens narrativa rörelse i vers och
refräng och avvikelser från symmetriförväntningar.71
Därtill kan fonotexten sägas vara av tre grundläggande slag, en indelning som dock är mer
transcendent i verkligheten. Lindberg sorterar fonotexten som fokuserade, musifierade och fritt
gestaltade ord. I det första fallet är orden semantiskt överordnade musiken genom markörer i
texten själv, av arrangemanget eller av yttre markörer. Att sångtexten finns tryckt på
skivkonvolutet är en sådan yttre markör. Om ord är musifierade närmar de sig ett uppgående i
musik, så att uppmärksamheten dras från mening till ljud. I det sista fallet löses sångtexten upp
i en blandning av bundna och improviserade element som skrik och stönanden. 72 Gällande
fonotexten på 1. (ätt) hittas inslag av alla tre slag. Semantiskt ges orden en överordnad roll i

69

Lindberg 1995, s. 16–18.
Lindberg 1995, s. 16–18.
71
Lindberg 1995, s. 41–42.
72
Lindberg 1995, s. 63.
70

21

Miranda Eklund
och med arrangemang där musiken hamnar i skymundan och på grund av de tryckta
sångtexterna på konvolutet. Däremot är de sångtexterna i skrivmaskinstypsnitt svårlästa och
stundvis förekommer även bortfall och överstrykningar i texten. Ibland pockar instrumenten på
uppmärksamhet genom att läggas i ljudbildens förgrund, vilket får fonotexten att bli musifierad.
Enstaka stön förekommer här och där, vilket understöder en sortering i fonotexten som fritt
gestaltad.
Till sist, kan sångtexter överhuvudtaget ses som litteratur? I tidigare studier av rockmusik har
ofta indelningen i högkultur och populärkultur diskuterats. Hillevi Ganetz är kritisk till en sådan
distinktion. Hon påpekar att om man fortsättningsvis vill skilja på hög och låg kultur bör man
vara uppmärksam på det ständiga utbytet dem emellan och på deras ömsesidiga beroende, att
de båda plockar symboler ur ett gemensamt kulturellt referensbibliotek.73 I sin recension av
Magnus Perssons doktorsavhandling Kampen om högt och lågt. Studier i den sena
nittonhundratalsromanens förhållande till masskulturen och moderniteten (2002) konstaterar
Hillevi Ganetz att det för förståelsen av samtidslitteraturen är viktigt att omvärdera dikotomin
högt och lågt: ”Att erkänna och analysera skönlitteraturens relation till populär- eller
masskulturen ser jag som ett absolut villkor för att förstå dagens litteratur med kvalitativa
anspråk och detta är därmed Magnus Perssons viktigaste bidrag till litteraturforskningen.”74
När Bob Dylan som den första låtskrivaren någonsin tilldelades Nobelpriset i litteratur 2016
hördes en del kritiska röster om Nobelkommitténs val. I en artikel i The Washington Times
sammanfattar journalisten Valerie Richardson en del av den debatt som uppstod: ”The decision
to honor a pop singer instead of a novelist was cheered by Mr. Dylan’s legion of fans but
criticized by others who said the committee had cheapened its brand by equating pop music
lyrics with serious literature.”75 I sitt tal under prisceremonin tillstår Horace Engdahl att valet
av pristagare är kontroversiellt och en stor omvälvning i den litterära världen, men betonar att
synen på litteratur är redo för en förändring:

73

Hillevi Ganetz, Hennes röster. Rocktexter av Turid Lundqvist, Eva Dahlgren och Kajsa Grytt, Brutus Östlings
Bokförlag Symposion, Stockholm/Stehag 1997, s. 282.
74
Hillevi Ganetz, ”Magnus Persson. Kampen om högt och lågt. Studier i den sena nittonhundratalsromanens
förhållande till masskulturen och moderniteten. Symposion. Stockholm/Stehag 2002”, Samlaren 2003, årgång
124, s. 327.
75
Valerie Richardson, ”Critics mock Nobel committee for handing literature prize to Bob Dylan”, The
Washington Times 13.10 2016, https://www.washingtontimes.com/news/2016/oct/13/bob-dylans-nobel-prizesets-off-literature-debate/ (hämtat 23.9 2020).

22

Miranda Eklund
Att erkänna denna revolution genom att tilldela Bob Dylan Nobelpriset var ett
beslut som tycktes djärvt bara innan det var fattat och som redan verkar självklart.
Men ger vi honom priset för att han rumsterat om i litteraturens system? Nej,
egentligen inte. Det finns en enklare förklaring, som vi delar med alla dem som
står med klappande hjärta framför scenen vid någon anhalt på hans oändliga turné
och väntar på den magiska rösten. […] Med sitt verk har Bob Dylan förändrat
uppfattningen om vad poesi kan vara och hur den kan verka. Han är en sångare
värdig att stå vid sidan av grekernas ἀοιδόι, bredvid Ovidius, bredvid de
romantiska visionärerna, bredvid bluesens kungar och drottningar, bredvid
geniala standardsångers bortglömda mästare. Om folk i den litterära världen
knorrar, får man påminna dem om att gudarna inte skriver, de dansar och de
sjunger.76

Bob Dylans Nobelpris ska inte ses som en fingervisning om att hans texter är ämnade att läsas
som poesi, utan som en utvidgning av litteraturbegreppet. Valet av pristagare visar på en ny
förståelseram för litteratur som inte stannar vid Bob Dylan utan som sträcker sig bakåt ända till
det antika Grekland. Det visar också på ett erkännande av den sammanbundna relationen som
existerar mellan hög och låg kultur.

3. Teoretiska utgångspunkter
Avhandlingens diskussion förankras i litteratur- och musiksociologins vidomspännande fält.
Teorier hämtas från sociopoetiken och från genusforskningen med särskild inriktning på socialt
konstruerad maskulinitet och hegemoniska strukturer.

3.1. Litteraturens och musikens sociologi
Människan är en samhällsvarelse. Det är ett grundantagande för en litteratursociologiskt
inriktad studie. I artikeln ”Litteratur och samhälle. Om litteratursociologin och dess
forskningsfält” (1970) beskriver litteraturvetaren Lars Furuland litteratursociologin som ett
systematiskt studium av litteraturen som socialt fenomen men också som system och institution
i samhället. Enligt honom bör litteratursociologins uppgift främst vara att studera växelverkan
mellan samhälle och dikt, precis som att undersöka receptionssammanhang och hur

76

DN, ”Horace Engdahls tal om Bob Dylan på Nobelfesten”, Dagens Nyheter 10.12 2016, uppdaterat 10.12
2016, https://www.dn.se/kultur-noje/horace-engdahls-tal-om-bob-dylan-pa-nobelfesten/ (hämtat 23.9 2020).

23

Miranda Eklund
samhällsstrukturer framträder i diktverken.77 I den spänningsfyllda dialektiken av kontraster
och impulser i olika riktningar hittas infallsvinklar för studiet av litteraturen och samhället,
menar Furuland.78
I ”Det litteratursociologiska perspektivet. Om forskning och dess grundantaganden” (1997)
delar Johan Svedjedal, professor i litteraturvetenskap vid Uppsala universitet, upp strävan efter
att analysera relationen mellan skönlitteratur och samhälle i tre underområden: samhället i
litteraturen, litteraturen i samhället och litteratursamhället. Samhället i litteraturen berör hur
skönlitteraturen skildrar samhället, det vill säga hur litteraturen avbildar en igenkännlig
verklighet, omtolkar en yttre verklighet eller skapar bilder av ett samhälle. Frågor kretsar kring
realismproblematik och kring litteraturen som skapare av samhälleliga identiteter. Litteraturen
i samhället behandlar i sin tur hur litteraturen fungerar som opinionsbildare, som politisk kraft
och som förmedlare av idéer. Ofta riktas intresset mot litterära kampanjer i sociala frågor, men
också mot hur författare berättar för att fängsla och övertyga läsarna. Studier av mottagandet
hos olika befolkningsgrupper görs för att undersöka litteraturens genomslagskraft. I det sista
underområdet, litteratursamhället, förenas studier av litteraturens yttre villkor. Dit hör bland
annat bokmarknadens utveckling, författarnas försörjning och förlagshistoria. Ofta kombineras
undersökningarna av litterära verk med marknadsanalyser för att exempelvis demonstrera att
verk är uttryck för gruppstämningar och förlagssatsningar.79 Alla tre underområden kan skönjas
i den här avhandlingen, men analysen berör främst samhället i litteraturen, det vill säga hur
Rickard Eklund avbildar sin omvärld, hur han tolkar eller värderar den och hur han skapar en
bild av det samtida samhället.
Studier av samhället i litteraturen berör olika föreställningar om litteraturens förhållande till
samhället, konstaterar Johan Svedjedal – ett grundantagande som han benämner sociopoetik.
Föreställningarna strider mot varandra på åtskilliga punkter men utgångspunkten, menar han,
är att undersöka hur litteratur och litterära betydelser föds i ett skapande samspel mellan
samhälle

och

litteratur.

En

av

sociopoetikens

modeller,

den

interaktionistiska

kreativitetsmodellen, söker besvara för vilka syften litteraturen skrivs och vilken som är dess
77

Lars Furuland, ”Litteratur och samhälle. Om litteratursociologin och dess forskningsfält” [1970],
Litteratursociologi. Texter om litteratur och samhälle, red. Johan Svedjedal, Studentlitteratur, Lund 2012, s. 18.
78
Furuland 2012, s. 27.
79
Johan Svedjedal, ”Det litteratursociologiska perspektivet. Om forskningstradition och dess grundantaganden”
[1997], Litteratursociologi. Texter om litteratur och samhälle, red. Johan Svedjedal, Studentlitteratur, Lund
2012, s. 78–83.

24

Miranda Eklund
tilltänkta målgrupp. En sådan analys koncentreras till litterära grepp som författaren använder
för att övertyga, underhålla eller upplysa läsaren. Formspråk och framförandesituation är
således viktiga att granska och studier rör exempelvis läsartilltal, symbolmönster och narrativa
strukturer. Till grund för perspektivet ligger en interaktionistisk människosyn, vilket innebär att
intresset riktas mot hur litterära verk skapas i ett samspel mellan författaren och dennes
omvärld.80 Utgångspunkten för min avhandling är att Rickard Eklund skapar i samspel med sin
samtid och levda erfarenheter. Människan är i ständig interaktion med det omgivande samhället,
och ur interaktionen uppstår tankar, känslor och handlingar – och därmed också litteratur.
Litteraturen tolkar samhället, men värderar också samtida frågor.
En annan av sociopoetikens föreställningar är speglingsteorin, nämligen att litteraturen på olika
sätt reflekterar samhället. Teorin utgörs av olika varianter, allt från uppfattningar om att
litteraturen, med eller mot författarens vilja, avbildar verkligheten eller typiska drag i den till
uppfattningar om att det är genom att dölja och förtiga som litteraturen avslöjar ideologier hos
författaren och i samtiden. Den förstnämnda uppfattningen, realismteorin, är en
litteratursociologisk tradition som innefattar teoretiker som Karl Marx, George Lukács, Michail
Bachtin, Lucien Goldmann och hans genetiska strukturalism och Frederic Jameson med sitt
resonemang kring det politiskt omedvetna.81 Den senare uppfattningen präglas bland annat av
den marxistiske litteraturkritikern Pierre Machereys verk Pour Une Théorie De La Production
Littéraire (1966)82, som är av stor vikt för integrationen av historia, ideologi och närläsning i
litteraturteorin. Verket utgör en viktig stöttepelare för denna avhandling. Macherey kan verka
som en förlegad utgångspunkt, men hans teori kring litterär produktion har haft stort inflytande
på efterkommande teoretiker. Fredric Jameson konstaterar att Machereys bok var
revolutionerande för litteraturkritiken: ”Its emphasis on breaks and contradictions, repression,
absences, and silences and on ideological saturation and surcharge amounted to a revolution in
literary method and analysis and constitutes the real power of this book after which literary
criticism was never the same.”83 Terry Eagleton, som skrivit förordet till utgåvan från 2006,
delar Jamesons uppfattning:

80

Svedjedal 2012, s. 87–89.
Svedjedal 2012, s. 87–89.
82
Jag använder den engelska översättningen A Theory of Literary Production (2006), ursprungligen publicerad
1978.
83
Pierre Macherey, A Theory of Literary Production [1978], Routledge Classics, London/New York 2006
81

25

Miranda Eklund
What is at stake in the book is nothing less than a dramatically new way of
approaching literature, one which in its unostentatious, low-key way scandalously
smashes a whole range of liberal humanist icons. The literary text is not to be
thought of as an ‘expression’ of the human subject or as a ‘reflection’ of reality.
It has no depth, centre, unity or singular point of origin. It is the product not of an
authorial intention but of a process of production, which like the production of a
shirt or a scooter operates by procedures quite independent of what the producer
has in mind. An author, Macherey remarks, is ‘the first reader of his own work’.84

Pierre Macherey sätter inte bara författaren utan också läsaren i blickfånget och menar att
läsaren är delaktig i den litterära produktionen. Läsaren bidrar med tolkningar och betydelser
som ligger utanför författarens kontroll:
Interpretation is repetition, but a strange repetition that says more by saying less:
a purifying repetition, at the end of which a hidden meaning appears in all its
naked truth. The work is only the expression of this meaning, an ore which must
be smelted to extract its precious content. The interpreter accomplished this
liberating violence: he dismantles the work in order to be able to reconstruct it in
the image of its meaning, to make it denote directly what it had expressed
obliquely.85

Kulturproduktionstänkandet, det vill säga läsarens medskapande roll i kulturproduktionen, är
enligt Svedjedal en annan viktig aspekt av sociopoetiken.86 En sådan utgångspunkt ger mig som
tolkare en stor kreativ frihet i analysen. I luckorna och i tystnaderna och i omedvetenheter i
verken är tolkningsmöjligheterna många. Pierre Macherey konstaterar att en författare aldrig
kan ge en hel bild av samtiden som hen lever i. Precis som en spegel, som enbart kan reflektera
utvalda bitar, besitter författaren inga möjligheter att skildra en komplett samtid.87 Att inte se
maktstrukturer tydligt för sig, eller att inte se orsak och samband, är nämligen att vara
närvarande i historien:
He is involved in the movement of his age, but involved in a way that inhibits him
from giving us a complete account. He is unable to, for if he did he would cease
to be a writer, he would become identified with a new relation to knowledge and
history. The writer is not there to articulate the total structure of an epoch; he
gives us, rather, an image, a unique and privileged glimpse. This privilege derives
from his social position, as individual and as writer. The role of the writer, you
might say, is to dramatise (faire vivre) the historical structure by narrating it.

84

Macherey 2006, s. viii.
Macherey 2006, s. 85.
86
Svedjedal 2012, s. 89.
87
Macherey 2006, s. 135.
85

26

Miranda Eklund
Though a point of view may be politically confused, it retains a certain literary
value.88

Att vi kan känna igen en tidsperiod i ett verk beror inte på att författaren verkligen kände
tidsperioden utan och innan, och den bild av historien som tecknas i spegeln är inte riktigt den
samma som författaren såg av samtiden. Macherey ställer sig frågan om spegeln är trasig, därför
att det verk som speglas i den inte är en reflektion i form av en reproduktion eller ett faksimil.89
Men en spegel avslöjar delar av helheten och är för den skull inte trasig. Bilden i spegeln är
fragmentarisk i sig självt: ”The work is perhaps a mirror precisely because it registers the
partiality of its own reflections, the incomplete reality of simple elements.”90 Samtidigt är
bilden i spegeln hel: ”The mirror extends the world: but it also seizes, inflates and tears that
world. In the mirror, the object is both completed and broken: disjecta membra. If the mirror
constructs, it is in an inversion of the movement of genesis: rather than spreading, it breaks.”91
Runtomkring bilden i spegeln finns sådant som spegeln inte förmår visa. Att granska det
outtalade och frånvarande i ett verk är därmed av stor vikt, menar Macherey. Han framhåller
att allt tal utvecklas från det outtalade. Därför åtföljs litteratur av en viss frånvaro eller tystnad,
utan vilken litteraturen inte skulle kunna existera:
What is important in the work is what it does not say. This is not the same as
careless notation ‘what it refuses to say’, although that would in itself be
interesting: a method might be built on it, with the task of measuring silences,
whether acknowledged or unacknowledged. But rather than this, what the work
cannot say is important, because there the elaboration of the utterance is acted
out, in a sort of journey to silence.92

Han menar att åsikter i högre grad framkommer i vad som döljs än vad som avslöjas. Däremot
är författarens roll inte att konstruera ideologier, utan att låta ideologier sammandrabba med
författarens verk. Författaren är som en resande som etablerar en relation till sin tid genom att
teckna en ideologi som inte nödvändigtvis är författarens egen.93

88

Macherey 2006, s. 126.
Macherey 2006, s. 135.
90
Macherey 2006, s. 136–137.
91
Macherey 2006, s. 150–151.
92
Macherey 2006, s. 97.
93
Macherey 2006, s. 127–128.
89

27

Miranda Eklund
Också musiken gestaltar samhället. Musiksociologen och populärmusikforskaren Simon Frith
ser musik som en nyckel till identitet. I artikeln ”Music and Identity” (1996) beskriver han
identiteten som en process, där skapandet av och lyssnandet på musik blir en upplevelse av
självets utveckling: ”Music, like identity, is both performance and story, describes the social in
the individual and the individual in the social, the mind in the body and the body in the mind;
identity, like music, is a matter of both ethics and aesthetics.”94 Enligt Frith är den väsentliga
frågan i studiet av populärmusikens estetik hur en sång eller ett uppträdande producerar folk –
inte hur de reflekterar folk. Musiken erbjuder en känsla av oss själva och av andra, av subjektet
i kollektivet. Identitet är såväl en social som en estetisk process. Genom kulturella aktiviteter
och estetiska uppfattningar lär sociala grupper känna sig själva som just grupper. Att göra musik
är inte ett sätt att uttrycka idéer utan ett sätt att leva dem.95
Ett bra musikframträdande beror på retorisk sanning, på musikerns förmåga att övertyga och
övertala lyssnarna om att det de uttrycker gör skillnad. Det handlar inte om en representation
eller en imitation, menar Frith, utan en samverkan mellan artisten och publiken, som är
synnerligen involverad. En sådan syn medför att populärmusik bör betraktas som ett
förkroppsligande av värden, inte en representation av dem.96 Frith föreslår att värdena ligger
utanför popmusiken, att de snarare är rotade i personen, i gemenskapen eller i subkulturen som
finns bakom. Det vi borde undersöka, menar han, är alltså hur musiken skapar nät av identitet.
Upplevelsen av populärmusik är en upplevelse av identitet. Lyssnare dras till känslomässiga
allianser med artister och andra fans. Tillägnandet av musik blir således en personlig erfarenhet:
”We absorb songs into our own lives and rhythm into our own bodies”. 97 Men eftersom den
egna musiksmaken delas av andra med liknande tycke erbjuder musiken även en kollektiv
identitet: ”If narrative is the basis of music pleasure, to put this another way, it is also central to
our sense of identity. Identity, that is to say, comes from the outside not the inside; it is
something we put or try on, not something we reveal or discover.”98
I min analys undersöker jag hur Rickard Eklunds verk skapar bilder av samtiden. Jag diskuterar
verken utgående från metoo-kampanjer, sexuella övergrepp, psykisk ohälsa, tystnadskulturer,
94

Simon Frith, ”Music and Identity” [1996], Questions of Cultural Identity [1996], red. Stuart Hall och Paul du
Gay, Sage Publications, London 2000, s. 109.
95
Frith 2000, s. 109–111.
96
Frith 2000, s. 117.
97
Frith 2000, s. 121.
98
Frith 2000, s. 121–122.

28

Miranda Eklund
homosexualitet och transpersoner. I många fall ger genusforskningen belysande infallsvinklar,
eftersom mycket kan kopplas till den samhälleliga konstruktionen av genus och könsroller. Till
sin karaktär är litteratursociologin interdisciplinär och hämtar gärna inspiration och modeller
från andra vetenskaper.99 Att föra in genusperspektiv i analysen är en naturlig del av en
litteratursociologisk undersökning. I följande kapitel tecknar jag således viktiga teoretiska
utgångspunkter gällande genus, maskuliniteter och genusrelationer.

3.2. Genus och samhälle
Att lämna den biologiska determinismen hädan och i stället se kön som en sociokulturellt
föränderlig dynamik är genusbegreppets grund – en särskiljning från de biologiska kategorierna
kvinna och man. Att kritiskt granska kön, könshegemonier, könsidentiteter och symboliska
representationer av kön är genusforskningens inriktning, skriver Nina Lykke, professor i
genusvetenskap vid Linköpings universitet: ”Genusforskningen måste – liksom feminismen
som politisk rörelse – ta sin utgångspunkt i det historiska nuet och med denna utgångspunkt
anlägga ett kritiskt reflekterande och problematiserande perspektiv på könskategorin och det
sätt varpå den (åter)skapar exkluderingar, maktasymmetrier och reduktioner.”100
Sociologen och mansforskaren Raewyn Connell understryker att mänskligt liv inte kan delas
upp i två avgränsade sfärer, i en dikotomi med manligt å ena sidan och kvinnligt å den andra.101
I den västerländska kulturen är den dikotoma genussymboliken stark, precis som sättet att förstå
identitet på. Likheter kan endast existera i relation till skillnader, vilket innebär att identitet både
är en särskiljning från människor samtidigt som det är en identifikation med andra. I
definitionen av identitet betonas både det individuella och det kollektiva. Enligt Svenska
Akademiens ordbok härstammar själva ordet identitet från det latinska pronomenet idem som
betyder ’densamme’. Således kan identitet förklaras som överensstämmelse i fråga om
egenskaper och detaljer samtidigt som identitet också kan innebära medvetenhet om den egna
personliga särarten.102 När Magnus William-Olsson diskuterar pronominellt tänkande och
dialogfilosofernas omöjliga försök att tänka förbi ”jag och du” eller ”vi och dom” som
99

Svedjedal 2012, s. 77.
Nina Lykke, Genusforskning – en guide till feministisk teori, metodologi och skrift, Liber, Stockholm 2009, s.
18, 43–44.
101
Raewyn Connell, Om genus, Bokförlaget Daidalos, Göteborg 2009, s. 24.
102
Svenska Akademiens ordbok, ”identitet”, https://svenska.se/saob/?id=I_0001-0061.e20x&pz=7 (hämtat 30.4
2021).
100

29

Miranda Eklund
dikotomier jämför han med latinets idem. Han menar att det är ett pronomen som allra tydligast
illustrerar tänkandets hjälplöshet i och med att det gör skillnad genom att upphäva skillnad: ”I
samma ögonblick som ’det samma’ utsägs uppstår, som bekant, ’det andra’, idem sker, så att
säga, alltid som alter idem. Begreppet identitet är i så mening ett begrepp som bara kan tänkas
i och som skillnad.”103
Kring begreppet genus finns en liknande definitionsproblematik – förstått som skillnad.
Filosofen Jacques Derridas dekonstruktion av strukturalismens statiska binära oppositioner fick
stort genomslag för en förändring av synen på könsdikotomin. I sin version av den
poststrukturalistiska språkteorin pläderar han för att man inte kan se kvinnan som en icke-man.
Det kommer alltid att finnas betydelser som skjuts över i varandra.104 För att komma förbi det
svartvita tankesättet kring kön, menar i sin tur Raewyn Connell, behöver sociala relationer
inom vilka individer och grupper agerar i stället sättas i centrum: ”Varaktiga eller vidsträckta
mönster i de sociala relationerna bildar vad den sociala teorin kallar ’strukturer’. I den
bemärkelsen måste genus betraktas som en social struktur. Genus är inte ett uttryck för biologi,
och inte heller en fast dikotomi i människors liv eller personlighet. Det är ett mönster i våra
sociala arrangemang och i de dagliga aktiviteter eller praktiker som de arrangemangen styr.”105
Genus är en social struktur av ett speciellt slag på grund av förhållandet till människokroppen.
Connell menar att sociala arrangemang inte alltid kan sägas vara en ”avspegling” av biologiska
skillnader. Det är snarare samhället som riktar sig till kroppar och hanterar reproduktiva
processer och kroppsliga skillnader. Genus är som en arena där kroppar används i sociala
processer. Hon föredrar således en definition av genus som samhällets förhållande till
människokroppen och de konsekvenser som det för med sig: ”Genus är den struktur av sociala
relationer som fokuserar på den reproduktiva arenan, och den uppsättning praktiker som drar in
reproduktiva skillnader mellan kroppar i sociala processer.”106
Många av dagens genusvetenskapliga teorier rör sig mot socialkonstruktionismen, som ser jaget
som integrerat i den sociala och kulturella kontexten bestående av bland annat social praxis,
samhällelig historia, sociala strukturer och socialt samspel. Socialkonstruktionister som Jerome

103

William-Olsson 2016, s. 29.
Lykke 2009, s. 76.
105
Connell 2009, s. 24–25.
106
Connell 2009, s. 25.
104

30

Miranda Eklund
Bruner menar att den egna identiteten inte är en bestående kärna eller ett konstant uttryck utan
något som genomgår en ständigt föränderlig process. Jaget uppfattas bäst som myllret av eller
summan av deltagare i det sociala livet.107 Jaget är distribuerat i rummet och utvecklas och
konstrueras ständigt i det sociala samspelet.108
En del socialkonstruktionister hävdar också att allt mänskligt tänkande innehåller
sociokulturella komponenter. I artikeln ”’Bara prat?’ Om socialkonstruktivismen som
vanställande och vanställd” skriver Per Linell att den egna uppfattningen om jaget och
omvärlden varierar mellan olika kulturer, verksamheter och livets olika miljöer. Ord, språkliga
vanor och semiotiska resurser är kopplade till föreställningar, begrepp och tolkningar som
människan tillägnar sig på olika sätt.109 Lev Vygotskij och George Herbert Mead menar till och
med att tänkandet i grunden består av internaliserade sociala dialoger. Detta innebär att
händelser ihågkoms genom en inre genomgång av verkliga eller inbillade dialoger, och att
individuella

tankeprocesser

speglar

en

yttre

social

verklighet.110

Centralt

för

socialkonstruktionismen, menar Per Linell, är likväl tanken om att traditioner ständigt
återskapas och modifieras i nya situationer och att meningsskapandet i situationerna måste
förstås mot bakgrund av traditionerna.111
Teorier om kön som en sociokulturell och diskursiv process har bland annat formulerats av
Candace West och Don Zimmerman. Influerade av Simone de Beauvoir, som i sitt klassiska
verk Det andra könet (1949) hävdar att kvinna är något man blir och inte något som man föds
till, menar de att kön är något vi gör i mellanmänsklig interaktion. Kön är alltså inte något som
vi är eller har utanför den sociala interaktionen.112 Också Judith Butler ser på kön som en social
konstruktion som inte existerar förrän det blir till i en kommunikativ praxis. Kön är performativt
och skapas genom interpellerande talhandlingar. Nina Lykke återger Judith Butlers tankar och
visar samtidigt på könstillblivelsens dubbelhet:

107

Margaret Wetherell och Janet Maybin, ”Det ’distribuerade’ jaget – ett konstruktionistiskt perspektiv”, Att
förstå människor. Socialpsykologiska aspekter på jag, medvetande och identitet, red. Richard Stevens,
Studentlitteratur, Lund 1998, s. 243.
108
Wetherell och Maybin 1998, s. 243, 254.
109
Per Linell, ”’Bara prat?’ Om socialkonstruktivismen som vanställande och vanställd”, Det vanställda ordet.
Om den svåra konsten att värna sin integritet, red. Martin Kylhammar och Jean-François Battail, Carlssons,
Stockholm 2006, s. 156.
110
Wetherell och Maybin 1998, s. 280–281.
111
Linell 2006, s. 157.
112
Lykke 2009, s. 63. West och Zimmerman talar om doing gender.

31

Miranda Eklund
Könet är, säger hon [Butler], å ena sidan processuellt, men den diskursiva,
performativa och interpellerande könsproduktionen har å andra sidan materiella
och verklighetsproducerande effekter som får det processuellt konstruerade könet
att framstå som essentiellt och givet. De könsskapande talhandlingarnas
performativitet består nämligen i att de (åter)skapar det som de utsäger. Vid
varaktiga upprepningar och citat fixeras och naturaliseras normer om kön – om
”rätt/fel”, ”naturligt/onaturligt” könat beteende. Könet kommer genom de
upprepade talhandlingarna att framstå som om det vore frågan om något
substantiellt och essentiellt.113

Genusbegreppets fluiditet diskuteras också av Raewyn Connell i samband med
transgenderdiskursen. Hon konstaterar att genus, samtidigt som det är performativt, också är
stabilt eller orubbligt. Det gör att genusprojektet inte förändras över tid, oavsett hur felaktigt
det är i fråga om konventionellt socialt förkroppsligande. Därför kan också transpersoner
uppleva att de är födda i fel kropp.114 Genus blir, enligt henne, till i ett samspel av egen agens
och kroppens position som objekt i sociala praktiker:
När man ser genustillägnande som skapandet av genusprojekt blir det möjligt att
erkänna både den lärandes agens och genusstrukturernas motspänstighet.
Genusmönster utvecklas i privatlivet som en serie möten med den rådande
genusordningens begränsningar och möjligheter. I dessa möten improviserar,
kopierar och skapar individen, och utvecklar på så sätt karakteristiska strategier
för att hantera de situationer där genusrelationer är närvarande – hon lär sig att
’gå vidare’ på sitt eget sätt. Med tiden, i synnerhet om strategierna är
framgångsrika, antar de fastare former och utkristalliserar sig som specifika
mönster för femininet eller maskulinitet.115

Samhället spelar en väsentlig roll i kritiska studier av män och maskuliniteter. Samhällsformer
är den huvudsakliga orsaken till att maskuliniteter skapas, menar sociologen och mansforskaren
Øystein Gullvåg Holter: ”it is the form of society – the existence of historical, changing forms
of patriarchy or gender-unequal societal structures – that creates certain types of masculinities
and the way that power becomes linked to them.”116 Att genusrelaterad diskriminering uppstår

113

Lykke 2009, s. 65–66.
Connell 2009, s. 151–152.
115
Connell 2009, s. 138. Synsättet sammanfaller med teorier inom socialpsykologin, som ser människans
identitet som en sammansmältning av personlig identitet, den egna uppfattningen om självet, upplevelser och
tankar, och social identitet, andras uppfattning om det egna självet och sättet som den omgivande sociala
verkligheten tar sig i uttryck i självet. Richard Stevens, ”Att förstå människor i en social värld”, Att förstå
människor. Socialpsykologiska aspekter på jag, medvetande och identitet, red. Richard Stevens, Studentlitteratur,
Lund 1998, s. 24.
116
Øystein Gullvåg Holter, ”Social Theories for Researching Men and Masculinities: Direct Gender Hierarchy
and Structural Inequality”, Handbook of Studies on Men & Masculinities, red. Michael S. Kimmel, Jeff Hearn,
114

32

Miranda Eklund
är alltså en förlängning av de rådande samhällsformerna, som tillåter och legitimerar
patriarkaliska könsmaktsordningar: ”Systematic gender-related discrimination still appears in
many areas, whether we call it patriarchy, direct gender hierarchy, or inequality. The wording
is not the main issue but rather the acknowledgment that all of society (and culture) is involved,
not just some special ’gender zones.’”117 För att greppa ojämlikheterna behöver forskaren anta
ett intersektionalitetsperspektiv. Kön måste förstås utgående från sociala kategorier som bland
annat klass, ras, sexualitet och etnicitet. Ett mål för kritiska maskulinitetsstudier är således att
bidra till nedbrytningen av mäns hegemonier, också mellan olika kategorier av män och
maskulinitetsformer.
I offentligheten har ofta ”toxisk maskulinitet” använts för att beteckna skadliga
samhällsstrukturer. En som har gjort det är Nitin Sood, likabehandlingsplanerare för
Helsingfors stad. I en intervju för Hufvudstadsbladet påpekar han att metoo-rörelserna
uppmärksammar ett strukturellt problem som grundar sig på ”toxisk maskulinitet”: ”Med toxisk
maskulinitet menar vi till exempel att man ställer sådana förväntningar på män och pojkar som
sedan också rättfärdigar ett ojämställt bemötande – som till exempel att man avfärdar slagsmål
genom att säga att pojkar är alltid pojkar.”118 Han får bifall av vetenskapsjournalisten Tom
Kettunen, som lyfter fram de reaktioner som metoo-rörelserna har väckt hos män. Kettunen
menar att få män har tagit ställning till och diskuterat de problem som framkommit av uppropet
#dammenbrister, ett fenomen som jag förklarar närmare i kapitel 4.1. I stället förekommer fler
fall då män gått i försvarsposition eller påpekat att inte alla män är skyldiga till våldtäkter, något
som Kettunen kritiserar: ”I stället för att gå i försvarsposition kunde man prata om hurdana
uttryck maskuliniteten tar sig. Skrattar man åt sexistiska vitsar? Varifrån kommer
trakasserierna?”119 Med stöd av forskaren i vithet, Carol Anderson, förklarar Kettunen männens
reaktion som att en person som har varit privilegierad ett helt liv ofta upplever jämlikhet
förtryckande. Förändring noteras men den egna positionen glöms bort.120

R. W. Connell, SAGE Publications, Inc., Thousand Oaks, Kalifornien 2005,
http://dx.doi.org.ezproxy.vasa.abo.fi/10.4135/9781452233833.n2 (hämtat 11.10 2020).
117
Gullvåg Holter 2005.
118
Jenny Bäck, ”Ny förening vill spränga trång mansroll”, Hufvudstadsbladet 18.11 2018, uppdaterat 18.11
2018, https://www.hbl.fi/artikel/ny-forening-vill-spranga-trang-mansroll-2/ (hämtat 23.4. 2020).
119
Bäck 2018.
120
Bäck 2018.

33

Miranda Eklund
Jag är medveten om den laddade betydelsen bakom uttrycket ”toxisk maskulinitet”. Forskare
som Harry Lunabba och Jakob Löfgren ställer sig tveksamma till begreppet och menar att det
används slarvigt på ett sätt som inte är konstruktivt för att få till stånd en samhällsförändring –
att det är ett begrepp som provocerar snarare än analyserar. De vill hellre tala om hegemonisk
maskulinitet, det vill säga ett idealiserat sätt att vara man på som tvingar andra män att
positionera sig i relation till mansidealet och som legitimerar genusordningen. Begreppet utgår
från vilka samhällsdiskurser som har makten.121 I boken The Men and the Boys (2000)
undersöker och granskar Raewyn Connell olika maskuliniteter.122 Connells bok närmar sig hög
ålder i relation till de framsteg som gjorts inom genusforskningen de senaste åren, men jag
upplever likväl Connell vara relevant för analysen av Rickard Eklunds dialektsånger. I boken
ger hon bland annat en definition av hegemonisk maskulinitet som är användbar i den här
avhandlingen. Connell menar att det finns en tendens att ladda hegemonisk maskulinitet med
diverse stötande saker som män gör – så som våldtäkter och trakasserier, men hegemoniska
maskuliniteter var från början tänkt som ett begrepp för att diskutera relationella problem, det
vill säga samband mellan olikheter och hierarkier bland män och kvinnor.123 För att kunna tala
om en viss maskulinitet som hegemonisk, påpekar hon, behöver maskulinitetsformen vara
kulturellt upphöjd och samtidigt stabilisera hela könsordningen. Det behöver finnas män som
hyllas som hjältar. I vår kultur har modiga och tuffa krigsveteraner traditionellt hyllats, medan
det skett en underordning och marginalisering av kvinnor och homosexuella män. Det är
mönster som har legitimerat patriarkala könsmaktsordningar, inte bara mellan kvinnor och män
utan också mellan män och män.124
I fortsättningen använder jag hegemonisk maskulinitet som begrepp i avhandlingen, och gärna
i flertalsform för att understryka pluraliteten. Det finns inte blott ett mönster av maskulinitet
som hittas överallt, något som Connell visar i The Men and the Boys. Olika maskuliniteter radas
inte upp bredvid varandra på ett led, utan de existerar i relation till varandra utgående från
hierarkier och hegemonier. En del maskuliniteter är dominerande och skapar ett behov av att
leva upp till maskuliniteterna i fråga, medan en del kan vara marginaliserade. Bilden av den

121

Svenska litteratursällskapet i Finland, ”Pojkar, pojkar, pojkar”, Vetskap,
https://www.sls.fi/sv/poddenvetskap/podden-vetskap-6-pojkar-pojkar-pojkar (hämtat 29.4 2020).
122
Boken gavs ut under namnet R.W. Connell, men i löpande text använder jag namnet Raewyn Connell i
enlighet med hennes könsbekräftande behandling.
123
R.W. Connell, The Men and the Boys, University of California Press, Los Angeles 2000, s. 23.
124
Connell 2000, s. 84.

34

Miranda Eklund
traditionella mannen som tystlåten, känslokall, maktlysten och avståndstagande är befäst i
samhället. Samtidigt ses en normförändring hos yngre generationer. Författaren Mats
Söderlund gör en dylik iakttagelse i den biografiska och samhällsdebatterande boken Göra män
(2015): ”Det är i alla fall uppenbart att de flesta moderna män inte vill förknippas med förlegade
mansnormer, manlighet och maskulinitet. Vi vill återfå rätten till våra egna känslor, att uttrycka
dem och att vara delaktiga i ömsesidiga och dynamiska relationer baserade på samtal och
respekt.”125 I den offentliga diskussionen om den ”traditionella fadersgestalten” är saknad,
övergivenhet och ofta också auktoritärt maktmissbruk det som dominerar, konstaterar Thomas
Johansson, doktor i sociologi, i artikeln ”Pappor och deras pappor” (2002). Det har blivit ett
slags stereotyp utgångspunkt för resonemanget om faderskap och manlighet i förändring.126
Som jag tidigare har redogjort för i detta kapitel är maskuliniteter kollektiva på så sätt att de
definieras kollektivt i kulturen och bibehålls i olika institutioner. Men maskuliniteter är inte
fixa, de är dynamiska och kan förändras. Detta kan härledas ur maskuliniteternas inre
komplexitet och motsägelser – spänningar som är viktiga för att förändring ska uppstå.
Maskuliniteter är dessutom aktivt producerade och blir till genom mänsklig agens. Slutligen,
även om kroppar inte bestämmer maskuliniteternas mönster, fungerar kropparna som ett slags
arena för skapandet av genusmönster.127

4. Tystnadskulturer i förändring
Historien är full av olika tabun som kräver tystnad och förljugenhet. Men historien är också full
av tabun som utmanas och tystnader som bryts. Sexuella trakasserier och hegemoniska
maskuliniteter har tidigare tvingat offer att tiga och bita ihop, men när massorna kräver
förändring börjar vittnesmål hagla in. Rickard Eklunds sånger ”Fjälin” och ”Dalin” förhåller
sig till olika slags tystnadskulturer. Sångerna ifrågasätter könsmaktsordningen, såväl mellan
som inom kön. I det första underkapitlet granskas ”Fjälin” i ljuset av uppropet dammenbrister,
en rörelse som destabiliserade sådana hegemonier som legitimerar förtryck. I nästföljande

125

Mats Söderlund, Göra män [e-bok], Ordfront förlag, Stockholm 2015.
Thomas Johansson, ”Pappor och deras pappor” [1998], Rädd att falla. Studier i manlighet, Claes Ekenstam,
Jonas Frykman, Thomas Johansson, Jari Kuosmanen, Jens Ljunggren och Arne Nilsson, Gidlunds förlag,
Örlinge 2002, s. 319.
127
Connell 2000, s. 10–13.
126

35

Miranda Eklund
underkapitel undersöker jag ”Dalin” och de maskuliniteter som hittas där. Analysen ställer den
traditionella synen på mannen som tystlåten mot en mer komplex bild av maskuliniteter i
förändring.

4.1. Fjärden brister
Jag inleder avhandlingens analys med albumets avslutande sång, ”Fjälin”. I ”Fjälin” stiftar vi
bekantskap med Sara, som utsatts för en våldtäkt som trettonåring. Det framkommer redan i
sångens första vers: ”Tier on vort täckt tå on va tretton. / Hon bad ti Gud di kom itt i on. / Men
Sara vort förklara persona non grata. / Dömd fö beblandelse i rion.” Förövarna är okända och
inordnas under ett kollektivt ”de”. Således kan förövarna vara vilka som helst – eller till och
med ett helt samhälle. Här nedan infogar jag den transkriberade fonotexten i sin helhet och min
översättning av den till standardsvenska:
”Fjälin”
[vers 1]
He flöt in till kropp opp i moåndast,
in i in jungfrudans bak triedän.
Likt in stillbild från Juthes goålan;
hon hadd De Geer morän åp kliedän.

Det flöt en till kropp upp i måndags,
in i en jungfrudans bakom träden.
Likt en stillbild från Juthes gårdar;
hon hade De Geer-morän på kläderna.

Uh.

Uh.

[vers 2]
Tenn je fjälin Sara hata,
han syns så bra schenn opp från fårston.
I varje skarv tier grundän gapa,
trängd vi som vatuarv ur matton.
Tier on vort täckt tå on va tretton.
Hon bad ti Gud di kom itt i on.
Men Sara vort förklara persona non grata.
Dömd fö beblandelse i rion.

Där är fjärden Sara hatade,
den syns så bra här uppe från farstun.
I varje skarv där grunden gapade,
trängde vi som våtarv ur mattan.
Där hon blev betäckt när hon var tretton.
Hon bad till Gud att de inte kom i henne.
Men Sara blev förklarad persona non grata.
Dömd för beblandelse i rian.

[refräng 1]
Å maktän grodd i drecksvattne,
som hold fast flodterrassin, ja si an
hold fast
flodterrassin.
Å sjölvförakt va dödsaktin,
som slingra opp ur vassin, ja si an

Och makten grodde i dricksvattnet,
som höll fast flodterrassen, ja se den
höll fast
flodterrassen.
Och självförakt var dödsakten,
som slingrade upp i vassen, ja se den

36

Miranda Eklund
slingra opp ur vassin.
Å hon skräik
å sparka från se tå di
fingra on om halsin.
Vi boola sitt att fjälin vittra blod
tå vågor slo
men e va he itt vi jool.

slingrade upp ur vassen.
Och hon skrek
och sparkade ifrån sig då de
fingrade henne om halsen.
Vi borde ha sett att fjärden vittrade blod
när vågorna slog,
men det var det vi inte gjorde.

[vers 3]
Ja ha sitt sann ondska hys i stiedrän,
som in jevulshond i hälin.
Ja ha sitt in kar fall nier åp kniedrän;
sitt se blottställd infö fjälin.
Huört än fördömd mamm brinn i mörkre.
Sitt facklor vackla in mot myönin.
Känt hendrän bränn me, som in fornield i sjielin.
Huört sant förtryck fördolt i byönin.

Jag har sett sann ondska hysa i städerna,
som en djävulshund i hasorna.
Jag har sett en karl falla ner på knäna;
sett sig blottställd inför fjärden.
Hört en fördömd mamma brinna i mörkret.
Sett facklor vackla in mot morgonen.
Känt händerna bränna mig som en forneld i själen.
Hört sant förtryck fördolt i bönen.

[refräng 2]
Å maktän grodd i drecksvattne,
som släit lyöst flodterrassin, ja si an
släit lyöst flodterrassin.
Å skammin va hos husbondin,
som slingra nier i vassin, ja si an
slingra nier i vassin.
Å on skräik
å sparka froån se,
tå massor bröt nier dammin.
Å vi boola sitt att fjälin vittra blod
tier voågor slo,
men he va he itt vi jool.
He va he itt vi jool.

Och makten grodde i dricksvattnet,
som slet lös flodterrassen, ja se den
slet lös flodterrassen.
Och skammen var hos husbonden,
som slingrade ner i vassen, ja se han
slingrade ner i vassen.
Och hon skrek
och sparkade ifrån sig
då massorna bröt ner dammen.
Och vi borde ha sett att fjärden vittrade blod
där vågorna slog,
men det var det vi inte gjorde.
Det var det vi inte gjorde.

[stick 1]
Å ja minns et skräiv åt mieg.
Å rösten krackla
å sprack
å bröt.
Du drömd vi flöt fjälin nier.
Å ut mot haave
å haave ut.
Hitche gåtar slut.

Och jag minns att du skrev till mig.
Och rösten krackelerade
och sprack
och bröt.
Du drömde vi flöt fjärden ner.
Och ut mot havet
och havet ut.
Det här måste sluta.

[stick 2]
Å våran tid schenn far förbi.
Ja va allti doåli åp tidin.

Och vår tid här far förbi.
Jag var alltid dålig med tiden.

37

Miranda Eklund
Å terapeftin säir ”slut lip”.
Säir ”vi har så ont om tidin”.

Och terapeuten säger ”sluta gråta”.
Säger ”vi har så ont om tiden”.

U-uh.

U-uh.

[solo]
[outro]
Han skam som
all hängd som
in tyngd om kroppin dänn.
Han skam som
all hängd som
in tyngd om kroppin dänn.
Han skam som
all hängd som
in tyngd om kroppin dänn.
Han skam som
vi ljög om,
han byöv vi itt mäir känn.

Den skam som
alla hängde som
en tyngd om kroppen din.
Den skam som
alla hängde som
en tyngd om kroppen din.
Den skam som
alla hängde som
en tyngd om kroppen din.
Den skam som
vi ljög om,
den behöver vi inte längre känna.128

Minst två tidsperspektiv följs åt parallellt i versen, ett mer nutida och ett tillbakablickande mot
ungdomstiden. Det fruktansvärda som har hänt Sara berättas i tredje person, vilket skapar ett
avstånd till det skedda samtidigt som den allvetande berättarrösten också gör lyssnaren till
allvetare. Detaljerna som framkommer är obehagliga, särskilt när berättargreppet i refrängen
får lyssnaren att bli delaktig i övergreppet: ”Å on skräik / å sparka från se tå di / fingra on om
halsin. / Vi boola sitt att fjälin vittra blod / tå vågor slo, / men he va he itt vi jool.” Användningen
av pronomenet ”vi” involverar såväl sångens karaktärer som lyssnaren och Rickard Eklund
själv. I sången skapas ett kollektiv där alla beskylls för att inte ha ingripit i det skedda och för
att inte ha noterat övergreppen.
Sara är inte den enda som kommer till tals i ”Fjälin”. Förutom ett inkluderande ”vi” i
refrängerna, i sticket och i outrot talar ett ”jag” i sångens andra vers. Mot slutet av sången, där
sticket tar vid, talar jaget direkt till ett ”du”. Vem jaget är klargörs inte, och inte heller duet ges
ett tydligt ansikte. Det skulle kunna vara Sara som tilltalas, eller också är det lyssnaren, som
alldeles tydligt innefattas i ”du”. Vem det egentligen är som Eklund talar för, om och åt är en
av sångens otydligheter. Ulf Lindberg noterar att ett sjunget ”jag” ofta lånar artistens ansikte,
medan ett ”du” kan syfta på publiken.129 I såväl populärmusik som rockmusik framkallar rösten
128
129

Eklund 2018, ”Fjälin”.
Lindberg 1995, s. 44.

38

Miranda Eklund
en vokal personlighet: ”Genom att frammana en vokal personlighet alstrar den [musiken] ringar
på vattnet, sätter i gång fantasier och mobiliserar vad vi redan vet om röstens bärare i en
förmänskligande rörelse, som söker sig bortom persona och image och invaderar
privatpersonen.”130 Sångaren, konstaterar Lindberg, är ett slags skådespelare, som uppträder i
olika roller, eller som en retorisk figur, som med hjälp av rösten personifierar den fiktiva
karaktär som sångtexten manar fram.131 Men precis som i ett skådespel förblir privatpersonen
oåtkomlig för lyssnaren.
På den semantiska nivån ser jag ändå en kontaktyta med privatpersonen Rickard Eklund. I
intervjuer har han sagt att albumets avslutande låt ”Fjälin” är en reaktion på metoo- och
dammenbrister-rörelserna, att sången är en rannsakan av honom själv som man i ljuset av det
massiva antalet anonyma vittnesmål.132 Hösten 2017 började historier om sexuella trakasserier
inom den amerikanska filmbranschen sippra fram. Avslöjandena om Hollywood-miljardärers
systematiska övergrepp fick stor global spridning. Från att ha startat i USA under hashtaggen
metoo spred sig uppropen vidare till bland annat Sverige. Där uppstod branschspecifika metoorörelser som exempelvis skådespelarnas hashtag tystnadtagning, under vilken de berättade om
sexuella övergrepp inom branschen.
I november 2017 startades ett finlandssvenskt metoo-upprop av Nina Nyman, Ida Kronholm,
Jenna Emtö, Ylva Perera och Vilhelmina Öhman. Uppropet gavs namnet #dammenbrister,
vilket syftade till benämningen ”ankdamm”, som ofta används för att beskriva Svenskfinland –
ett samhälle där alla känner alla. Under en veckas tid samlade uppropet 6111 underskrifter och
950 vittnesmål. Bakom rörelsen låg en strävan efter att bryta tystnaden kring de sexuella
trakasserier och övergrepp som har skett och som fortsätter att ske, men också en önskan om
att kvinnor, flickor och personer med feminin identitet ska kunna känna sig trygga och inte
längre behöva stigmatiseras av det som de har blivit utsatta för. När uppropet släpptes den 29
november 2017 omnämndes det över 85 gånger i medier och servern bakom den feministiska
tidskriften Astras hemsida, där vittnesmål publiceras, kraschade av den intensiva trafiken.

130

Lindberg 1995, s. 15.
Lindberg 1995, s. 46–47.
132
Efter Nio, ”Rickard Eklund gör solodebut med melankolisk skiva på dialekt”, Yle Arenan 26.11 2018,
https://arenan.yle.fi/1-50021770 (hämtat 3.3 2020).
131

39

Miranda Eklund
Uppropet resulterade i en bok, Dammen brister (2018), där ett urval av vittnesmålen
publicerades anonymt.133
För Vasabladet erkänner Rickard Eklund att vittnesmålen öppnade ögonen på honom. Att
dammen brast förändrade således Eklunds syn på den egna livshistorien och möjliggjorde
produktionen av ”Fjälin”. Pierre Macherey konstaterar att författaren vanligtvis är efter sin tid,
eftersom hen skriver först efter att en händelse har ägt rum: ”The more he is involved with the
materially immediate, the more difficulty he experiences in writing. Thus the question of the
writer’s historical affinities is far from simple.”134 Utgående från den premissen blir en direkt
reproduktion av den historiska verkligheten en omöjlighet för Eklund. Den tid som han faktiskt
har upplevt har omvärderats av andras berättelser och vittnesmål. Om verket är som en spegel
måste den följaktligen vara fragmentarisk, vilket ”Fjälin” också är. Sången är som ett virrvarr
av olika perspektiv och röster, sammanflätade eller vitt skilda och mer eller mindre anonyma.
Det förblir otydligt vid vilken tidpunkt första versens intrig utspelar sig i relation till metoorörelserna, precis som ur vems perspektiv sångens olika delar framförs.
Låtens titel, ”Fjälin”, placerar inledningsvis låtens vittnesmål i en lokal kontext. Några dammar
hittas inte i Närpes men däremot är det vanligt att det förekommer fjärdar längs med den
finländska västkusten. Troligen är titeln en omskrivning av ankdammsfenomenet till
österbottniska termer. Titeln är också en blinkning till den mer humoristiska dialekttraditionen,
något som Eklund tydligt bryter med i ”Fjälin”. En av de mest kända sångerna på Närpesdialekt
är Lasse Eriksson och Anders Teirs ”Häschtjäschfjälin”. I duons sång listas ett flertal
humoristiska eller underfundiga ortsnamn från Närpes, bland annat Häschtjäschfjälin
(Hästskärsfjärden) och Kåschöschfjälin (Korsörsfjärden). Hos Rickard Eklund är fjärden inte
namngiven, men likväl står den i bestämd form, som om det var en självklarhet vilken fjärd det
handlar om.
Den första versen tar vid i vad som verkar vara nutid. Ytterligare en kropp har flutit upp på
land. Kroppen skulle kunna ses som ett vittnesmål om ett övergrepp. Den inledande versraden
väcker associationer till drunkningsolyckor och lik som flutit upp till ytan en tid efter
bortgången – en tragisk följd av Österbottens maritima landskap. Det är något ohämmat över

133

Jenna Emtö, Ida Kronholm, Nina Nyman, Ylva Perera och Vilhelmina Öhman (red.), Dammen brister,
Förlaget, Helsingfors 2018, s. 6–10.
134
Macherey 2006, s. 120.

40

Miranda Eklund
kroppens rörelse uppåt; en människa som har drunknat flyter förr eller senare upp till ytan så
vida personen inte bär vikter, detta på grund av gasbildningen som sker under
nedbrytningsprocessen. Lika ohämmat strömmade vittnesmål in under uppropet i november
2017. Men redan i sångens andra versrad skapas ett tidsspann när kroppens uppflytande ställs i
relation till en jungfrudans, ett fenomen kopplat till förhistorisk tid eller högmedeltid.135 Mycket
är okänt angående de forntida labyrintformationer som i Finland kallas för jungfrudanser. I
själva verket är det omöjligt att med säkerhet uttyda ålder och funktion, även om det finns
många spekulationer. De förekommer längs med den österbottniska kusten, vilket gör att
jungfrudansen förankrar ”Fjälin” i en österbottnisk lokalhistoria. Som symbol förekommer
labyrinten i olika kyrkliga sammanhang och på religiösa föremål, konstaterar historikern
Christer Westerdahl i artikeln ”Labyrintens gåta olöst” (2016).136 En syn på jungfrudansens
funktion är att den skulle ha skyddat mot faror.137 Det är en tolkning som stöds av Christer
Westerdahl, som menar att jungfrudansen fungerar metaforiskt och ceremoniellt för liv och död:
”Drunknade sjömän och fiskare spolades ofta upp på stränderna och kunde gå igen om man inte
till exempel byggde en labyrint som skydd både för de levande och för att pacificera de osaliga
och oroliga döda. Att få dem att stanna i jorden, förbli jordfästa.”138
Förekomsten av jungfrudansen i ”Fjälin” kan tolkas på lika många sätt som det finns åsikter om
jungfrudansernas ålder och funktion. Utgår man från synen på jungfrudansen som ett skydd
skulle den i ”Fjälin” kunna ses som ett pacificerande, ett försök att återställa lugnet. Frågan blir
då vems lugn det är som åsyftas. Kanske är det offrets. Fram till metoo-rörelsernas intåg
pratades det sällan högt om sexuella trakasserier och övergrepp. Sexuella förgripare uppdagades
inte i lika stor utsträckning – det var ett samhälleligt tabu. Skulden lades inte på rätt ställe, hos
förgriparen eller förgriparna, utan ofta var det offret som fördömdes, precis som i ”Fjälin”, där
det är Sara som fördöms för beblandelsen i rian i stället för förgriparna ”de”. Att kroppen flyter
in i en jungfrudans visar på ett offer som söker efter upprättelse och frid och en önskan om att
inte längre behöva känna självförakt. Emellertid skulle det också kunna vara förgriparnas lugn
som avses. Om övergreppen tystas kan förgriparna fortsätta leva i hegemonin utan vidare
repressalier, men om sanningen bryter fram blir de skyddslösa, som Rickard Eklund sjunger i

135

Ari Nykvist, ”Labyrintens gåta olöst”, Vetenskapsmagasinet Meddelanden från Åbo Akademi 13.10 2016,
https://mfaa.abo.fi/article/labyrintens-gata-olost/ (hämtat 4.3 2020).
136
Nykvist 2016.
137
Jørgen Thordrup, Alle Tiders Labyrinter, Dixit, Dem 2002.
138
Nykvist 2016.

41

Miranda Eklund
den andra versen: ”Ja ha sitt in kar fall nier åp kniedrän; / sitt se blottställd infö fjälin.” Metoorörelserna drabbade samhället med en enorm kraft som satte könsmaktsordningen i gungning.
I den första refrängen skildrar Eklund hur en flodterrass hålls fast av makt: ”Å maktän grodd i
drecksvattne, / som hold fast flodterrassin, ja si an / hold fast / flodterrassin.” Jag ser makten
som ett uttryck för könsmaktsordningen och hegemoniska maskuliniteter som med socialt
överordnande och dominans legitimerar ojämlikhet och förtryck. Metoo-rörelserna
aktualiserade skadeverkningar som den rådande genusordningen medför. Genussystemets
skadeverkningar ligger, enligt Raewyn Connell, främst i det ojämlika system i vilket kvinnor
nedvärderas, förtrycks och utnyttjas. Våldtäkter och sexuella övergrepp är en tydlig markör för
makt och sårbarhet och är det grövsta sättet att missbruka genus på, noterar Connell. Det är en
maktyttring där kroppen görs till måltavla.139 Särskilt talande blir det när Eklund i slutet av
refrängen sjunger om hur kvinnan skrek och sparkade när de fingrade henne om halsen. Halsen
är en sårbar kroppsdel som också kan beteckna den mänskliga rösten. Att göra kvinnans hals
central i övergreppet är att anspela på hur kvinnor i generationer har tystats och förtryckts,
särskilt vad gäller utnyttjandet av kvinnokroppar.
Jungfrudansen kanske visar på en sådan underordning av kvinnan. Enligt Lena MaranderEklund,

professor

i

folktroföreställningar

nordisk
om

folkloristik,

kärleksmagi.140

bygger
En

jungfrudanserna

sådan

”kärlekslek”

eventuellt
skulle

på

enligt

tidsskriftredaktören och ”labyrintologen” Jørgen Thordrup ha gått ut på att en flicka befunnit
sig i labyrintens mitt, vartefter unga män försökt ta sig in till henne och fått henne som sin om
de lyckats ta sig fram utan att snubbla.141 Den som nådde flickan var alltså den snabbaste och
skickligaste av männen, den som uppfyllde hegemonins förväntningar och mansideal. Flickan
var däremot inget mer än en bricka i männens spel. Metoo-rörelserna strävar efter att förändra
samhällsstrukturerna som möjliggör att kvinnor ses som mäns ägodelar och som kan användas
närhelst det behagar männen. Eklund ger en röst till dessa kvinnor i ”Fjälin”:
Å ja minns et skräiv åt mieg.
Å röstän krackla
å sprack
å bröt.

139

Connell 2009, s. 98, 190.
Nykvist 2016.
141
Thordrup 2002, s. 12.
140

42

Miranda Eklund
Du drömd vi flöt fjälin nier.
Å ut mot haave
å haave ut.
Hitche gåtar slut.

Duet är anonymt, mer riktat till lyssnarna än till ett subjekt i sången. Det understryks på en
syntaktisk nivå. Det första sticket utmärker sig genom sin annorlunda melodi, men också genom
fonotexten. Eklunds sjungande röst är inte ensam om att framföra sångtexten. Bakom honom
hörs en aningen distorderad mansröst, ledsagad av ett lätt brus, och i stället för att sjunga fram
texten talas den fram. Arrangemanget gör att texten blir mer överordnad musiken och orden blir
mer fokuserande. Att sekvensen i högre grad betonar texten är en förändring som signalerar att
någonting viktigt vill bli sagt. Närvaron av två röster skapar ett slags drömlikt tillstånd.
Samtidigt ges det kollektiva en mer framträdande roll. Jaget är inte ensamt, vilket korrelerar
med metoo-rörelserna som kollektiva kraftansträngningar. Kanske är det just det som Eklund
vill förmedla: den kollektiva upplevelsen och den kollektiva drömmen om förändring som
metoo-rörelserna aktualiserar.
”Fjälin” är som ett lapptäcke, ihopsatt av flera olika musikaliska delar. Introt skiljer sig till
exempel gravt från versen, och refrängen är någonting helt annat än sticket. Introts klangfärg är
harmonisk och en aning vemodig, versernas mer lekfull, refrängens mer enträgen och sticket
drömlik. Intrycket av ett lapptäcke förstärks av taktarten, som varierar mellan fyra fjärdedelstakt
och sex fjärdedelstakt sången igenom, också inom samma sekvens. Mot slutet av låten införs
en tredje taktart, nämligen tre fjärdedelstakt. Musikens spretighet för associationerna till en
mångfald av olika röster. Sången är som en komplex helhet av många olika berättelser. Det är
också albumets längsta sång med sina 8 minuter och 16 sekunder.
När Eklund sjunger raderna ”Vi boola sitt att fjälin vittra blod tier vågor slo, men he va he itt
vi jool” höjs styrkan och intensiteten i hans röst samtidigt som den blir mer skör och bristande
– strofen låter nästan som ett utrop av förtvivlan. Raderna är mer erkännande än ursäktande,
mer självanklagande än självförverkligande. Det är en mening som vittnar om ett ickeingripande i många decennier av sexuella trakasserier och övergrepp. Icke-ingripandet gäller
inte enbart Eklund utan en hel social enhet. Det är ett helt samhälle som innefattas i detta
förenande ”vi”. I en intervju får Eklund frågan huruvida ”Fjälin” kan ses som en ursäkt, varpå

43

Miranda Eklund
han svarar nekande men ändå en aning tvekande: ”Det är nog bara en berättelse som utspelar
sig i … egentligen så lång tid som mänskligheten har funnits.”142
När man skriver om ett samhälles vittnesmål måste man också smutsa ner sig och rannsaka sig
själv. Ett sådant förhållningssätt hos Eklund tycker jag mig ana i Instagramdikten stjiti (bild 1):

Bild 1, stjiti. Översättning: ”sot på pappret faller // breder ut sig som konst över pappret / yr upp som smog över
pappret / klamrar sig fast som liv över pappret // smutsig blir man där man / försöker fånga sol / på blanka ytor”143

Bakgrunden är vit och pappret på vilket dikten är nedpräntad är vitt. Det samverkar väl med
diktens avslutande rad, ”åp blanka ytor”. I begynnelsen finns enbart ett blankt papper eller en
tom dokumentsida, ytor som ska fyllas med ord. I diktens tillblivelse kan inte författaren undgå
att smutsas ner. Jag erinrar mig författaren Ulrika Nielsens bidrag i webbinariet Att hitta ord
för det otänkbara. Lyrik i brytningstider, arrangerat av Svenska litteratursällskapet i Finland.
Hon konstaterar att det måste finnas motstånd, ”nedkletning” och rädsla när man skriver.144 I
Eklunds dikt blir subjektet smutsigt trots att det är sol som hen försöker fånga. Ord som ”sot”,
142

Efter Nio, ”Rickard Eklund gör solodebut med melankolisk skiva på dialekt”, Yle Arenan 26.11 2018,
https://arenan.yle.fi/1-50021770 (hämtat 3.3 2020).
143
Rickard Eklund, stjiti [bild], Instagram 28.4 2017, https://www.instagram.com/p/BTalxKMgFXY/ (hämtat
19.4 2021).
144
Svenska litteratursällskapet i Finland, Att hitta ord för det otänkbara. Lyrik i brytningstider [video], YouTube
19.3 2021, https://www.youtube.com/watch?v=fBeJyuR8RyY&t=647s (hämtat 19.4 2021).

44

Miranda Eklund
”smog” och ”daambar” förstärker intrycket av en process som medför nedkletning. Högen av
mald svartpeppar överensstämmer med bildspråket i dikten. Pepparn smutsar ner den blanka
ytan men är samtidigt konst – precis som bokstäverna i en skrivprocess.
”Fjälin” vittnar om en nära förestående kulturell förändring, något som metoo-rörelsen
aktualiserar. Talande för detta är att den person som flyter upp i jungfrudansen har ”De Geermorän” på kläderna, det vill säga spår av en ändmorän som bildas vid kanten av en glaciär eller
en inlandsis under smältningsskedet.145 Spåren av moränen placerar sången i en österbottnisk
kontext, men spåren på kläderna skulle också kunna vara ett uttryck för att ett utbrett
samhällsklimat håller på att lösas upp. En dylik upplösning hittas även i kontrasten mellan
sångens två refränger. En del ord och uttryck är utbytta precis som en del prepositioner, vilket
förändrar innebörden drastiskt:
Å maktän grodd i drecksvattne,
som hold fast flodterrassin.
Å sjölvförakt va dödsaktin,
som slingra opp ur vassin.
Å on skräik å sparka från se
Tå di fingra on om halsin.
[...]
Å maktän grodd i drecksvattne,
som släjt lyöst flodterrassin.
Å skammin va hos husbondin,
som slingra ner i vassin.
Å on skräik å sparka från se
Tå massor släit nier dammin.

I den första refrängen hålls flodterrassen fast, och ett självförakt är närvarande. I den senare
refrängen slits däremot flodterrassen lös, och skammen placeras i stället hos husbonden. Från
att det var Sara som har förklarats persona non grata för den våldtäkt hon blivit utsatt för läggs
skammen i stället på förövaren, som tvingas retirera. Förskjutningen förtydligas ytterligare i
låtens avslutande del. Där upprepas ”Han skam som / all hängd som / in tyngd om kroppin
dänn” innan raderna kontrasteras med ”Han skam som / vi ljög om / han byöv vi itt mäir känn”.
De sista versraderna, i vilka Eklund gestaltar ett avslut på en tidigare rådande kulturell attityd,
finns inte med på albumets konvolut, detta trots att utrymme finns. Bortfallet blir som en

145

Nationalencyklopedin, ”De Geer-morän”, http://www.ne.se/uppslagsverk/encyklopedi/lång/de-geer-morän
(hämtat 5.3 2020).

45

Miranda Eklund
fingervisning mot ett öppet slut. Kampen för att radera sexuella trakasserier och övergrepp ur
den mänskliga kulturen fortsätter att föras.

4.2. Kommunicerande karlar
Att albumets tredje sång, ”Dalin”, skapades för Tjärbrännarveckan i Övermark 2017 syns
främst i sångens titel, som syftar på tjärdalar. Däremot är ”Dalin” ingalunda en berättelse enbart
om tjärbränning. Tvärtom har Eklund förenat lager av bygdens gemensamma erfarenheter och
kulturarv till en spegel där historiska bilder fragmenteras och möter samtiden på ett sätt som får
en att tvivla på att det faktiskt är den historiska tjärbränningen som sången vill visa. Bilden i
spegeln är vilseledande, konstaterar Pierre Macherey, därför att den bara får oss att förstå
förhållandet mellan motsägelser. Motsägelsefulla bilder framkallar periodens historiska
motsättningar. Macherey ser spegelns funktion mekaniskt som att historiska brister leder till
motsättningar i verket då dessa reflekteras i spegeln.146 Tidsperspektivet i ”Dalin” är en
motsättning i sig självt. Det blir aldrig tydligt vid vilka tidpunkter intrigen utspelar sig. Tiden
är inte lineär, utan flyter ihop.
”Dalin”
[vers 1]
Halloåja pojk,
hitche e farsgåbbin dänn.
Ja skriver åt de från The United States of America.
Ja va in tjierdalsprins;
vida känd, förbränd oåv tidin.
Du va så litin,
så tå ja dro va kanske naa som itt et minns.

Hallå pojk’,
det här är farsgubben din.
Jag skriver till dig från the USA.
Jag var en tjärdalsprins;
vida känd, förbränd av tiden.
Du var så ung,
så då jag drog var kanske något du inte minns.

Me nagär bönder å byssfolk,
i juni barka vi tallan.
Fälld di sedan mot backan, klöv opp di,
å leta tork.
Än handelsräis ti Stockholm jieg storebror dänn bort.
Å du to hand om dalin å mamm din
å försöka stjöit de nain sort.

Med några bönder och bybor,
i juni barkade vi tallarna.
Fällde dem sedan mot backen, klöv upp dem,
och lät dem torka.
En handelsresa till Stockholm gick storebror din bort.
Och du tog hand om dalen och din mamma
och försökte bete dig något så när.

[refräng 1]
Å ja dro ivieg.
Å kvart for oårän?
146

Och jag drog i väg.
Och vart försvann åren?

Macherey 2006, s. 140–141.

46

Miranda Eklund
Ja närma me America,147
tå dalin brann.
Å haald ihop a.
O´halleluja.
Du va itt häim han daajin jag försvann.

Jag närmade mig America
då tjärdalen brann.
Och håll ihop det.
O´halleluja.
Du var inte hemma den dagen jag försvann.

[vers 2]
He va som ti buri från början,
tå ja kom ti Origon.
Å finnän fylld in funktion åt statens järnviegsindustri.
In dag tyckt ja ja soåg Esau;
han soåt i e gathörn tier ljuse spräckt.
Å han sa ”He finns in glyöd ini tieg,
som bare Gud kan släck”.

Det var som att börja om från början,
då jag kom till Oregon.
Och finnarna fyllde en funktion åt statens järnvägsindustri.
En dag tyckte jag mig se Esau;
han satt i ett gathörn där ljuset spräckte fram.
Och han sa ”Det finns en glöd inuti dig,
som bara Gud kan släcka”.

[refräng 2]
Å ja dro ivieg.
Å kvart for oårän?
Ja närma me frälsning,
tå dalin brann.
Så let an brinn.
O´halleluja.
Du va itt shenn han daajin jag försvann.

Och jag drog i väg.
Och vart försvann åren?
Jag närmade mig frälsning
då tjärdalen brann.
Så låt den brinna.
O´halleluja.
Du var inte här den dagen jag försvann.

[stick 1]
I vintärkuördän,
så drack vi ieldin.
Å gudan tala varmt i tongår jönom mieg.
Opplyst i aktin
ti bryt kontaktin.
Så ja avslutar me oolän,
att ja tar e tongt farväl.

I vinterkylan,
så drack vi elden.
Å gudarna talade varmt i tungor genom mig.
Upplyst i akten
att bryta kontakten.
Så jag avslutar med orden,
att jag tar ett tungt farväl.

[stick 2 / vers 3]
Halloåja farsan,
hitche je Jakob dänn som skriver.
He gåt va 40 oår sedan vi huörd na oåv de sist.
Å he to lieng furi ja ierkänd att et for.
Men äin som aldri jool he,
he va mor.

Hallå farsan,
det här är Jakob din som skriver.
Det måste vara 40 år sedan vi hörde nåt av dig sist.
Och det tog lång tid innan jag erkände att du for.
Men en som aldrig gjorde det,
det var mor.

Å hördu farsan,
ja ha foå in iegen son.
Å han ska gift se nier vör tjörtjon kl. 3.

Och hördu farsan,
jag har fått en egen son.
Och han ska gifta sig nere vid kyrkan kl. 3.

147

Valet av ”America” i stället för Amerika betecknar att Eklund sjunger det på engelska.

47

Miranda Eklund
Å allihop säir, an siir exakt ut som et jool.
Å än så var an no dalmästar,
ska et få sii.

Och alla säger, han ser exakt ut som du gjorde.
Och än så blir han nog tjärdalsmästare,
ska du få se.

[refräng 3]
Å du dro ivieg.
Å kvart for oårän?
Du närma de America,
tå dalin brann.
Å haald ihop a.
O´halleluja.
Ja va no häim han daajin tu försvann.
Å haald ihop a.
O´halleluja.
Ja va no häim han daajin tu försvann.

Och du drog i väg.
Och vart försvann åren?
Du närmade dig America
då tjärdalen brann.
Och håll ihop det.
O´halleluja.
Jag var nog hemma den dagen du försvann.
Och håll ihop det
O´halleluja.
Jag var nog hemma den dagen du försvann.148

I ”Dalin” låter Rickard Eklund två män ur olika generationer komma till tals genom vad jag
uppfattar som brev. Inledningsvis är det en namnlös far som presenterar sig: ”Halloåja pojk, /
hitche je farsgåbbin dänn. / Ja skriver åt de från the United States of America. / Ja va in
tjierdalsprins; / vida känd förbränd oåv tidin. / Du va så litin, / så tå ja dro va kanske naa som
itt et minns.” Brevet är tydligt riktat till en son. Fadern själv har utvandrat till USA, men sonen
verkar ha stannat kvar på hemorten. Det direkta tilltalet skapar en riktning för
kommunikationen. Det är en intim handling att skriva ett brev, att formulera sina tankar och att
rikta dem mot en specifik adressat. I brevet materialiseras författaren och träder fram i
sångtexten. I essän ”Jag vänder mig till dig – brevformens litterära potential” (2019) skriver
poeten Kristofer Folkhammar att man med brevet ger bort litet av sig själv:
Den påtagligt närvarande författaren bakom orden blottar sig när hon sträcker sig
efter någon annan. Litterärt konstruerad eller historiskt autentisk är brevskrivaren
någon som sätter sitt jag, sin egen utkikspunkt i världen, på spel. Hon syns ju så
tydligt i texten. Tvekande eller rasande, loj eller virtuos, är hon ju så uppenbart,
distanslöst, där. Och meddelar sig.149

Genom brevet syns en vilja att nå fram till adressaten, att ha kontakt. Och det är just i det intima
som det radikala ligger, menar Folkhammar. Erfarenheter och kroppar konkretiseras, och
genom brevet bereds vittnandet, sörjandet och raseriet utrymme.150 Men det finns samtidigt
148

Eklund 2018, ”Dalin”.
Kristofer Folkhammar, ”Jag vänder mig till dig – brevformens litterära potential”, Sveriges Radio 10.12 2019,
https://sverigesradio.se/sida/avsnitt/1425446?programid=503 (hämtat 28.3 2021).
150
Folkhammar 2019.
149

48

Miranda Eklund
något kompromisslöst i själva brevskrivandet, menar jag. Brevskrivaren kommunicerar utan att
veta om ett svar kommer och utan omedelbar respons som skulle utmynna i ett samtal. Det är
osäkert om brevet når fram till adressaten och om adressaten kommer att läsa brevet. I ”Dalin”
framkommer det inte huruvida kontaktförsöken mellan far och son faktiskt lyckas. Jag erinrar
mig Jörn och Rafael Donners brevbok Innan du försvinner (2018). Boken skildrar hur svårt det
är att få en verklig dialog att flyta mellan far och son. För dem båda är det lättare att ta till
självframställning framför självrannsakan. Självframställning är också det som fadern i ”Dalin”
nyttjar. I den första versen berättar han om tjärdalsbränningen som han så stolt varit en del av.
I andra versen beskriver han livet i USA. Med en effektfull allitteration återger han sin roll i det
nya hemlandet: ”Å finnän fylld in funktion åt statens järnvägsindustri.” Han konstaterar att det
var som att börja om från början för honom.
Det dröjer först till sticket innan fadern tydligt ger uttryck för något slags självrannsakan, något
jag återkommer till senare i analysen. Innan dess antyds känsloyttringar främst i skiftningar i
sångens musikaliska tecken och i fonotexten. I den första halvan av den inledande versen, som
endast ackompanjeras av piano, upplevs såväl sångtext som musik en aning trevande och osäker
till följd av den nedtonade klangfärgen i instrumentet och sångrösten. I den andra halvan av
versen är det däremot som om fadern fattat mod. Trumpeter, eufonium, tuba, cello och slagverk
adderas och stegras bredvid pianot i ett crescendo. Eklunds röst får en mer rytmisk dräkt i och
med användningen av allitterationer och assonanser, vilket gör orden mer musifierade: ”Me
nagär bönder å byssfolk, / i juni barka vi tallan.”151 Genom bleckblåsinstrumenten och
trumackompanjemanget i marschtakt upplevs sången mer självsäker och pompös, närmast
disciplinerad och militär. Jag kommer osökt att tänka på amerikanska marschband.
Kopplingen till USA, som syns i såväl faderns utvandring som musikens brassektion, sätter
”Dalin” i en historisk kontext. I boken Amerikaminnen. Återvandrare och invandrare berättar
(2020) noterar Ann-Marie Ivars att Övermark och Närpes var stora utvandrarkommuner under
emigrationsperioden till Amerika. Exempelvis Branford i Connecticut har i folkmun kallats för
”Lilla Övermark” och Worcester i Massachusetts för ”Lilla Närpes”.152 Berättelserna i
Amerikaminnen skildrar arbetarvardagen i skogar, gruvor och fabriker, relationen till
hembygden i Sydösterbotten, men också misär och svek. En av informanterna påpekar att det
151

Understrykningen är min egen för att betona allitterationerna och assonanserna i versraderna.
Ann-Marie Ivars, Amerikaminnen. Återvandrare och invandrare berättar. Svenska litteratursällskapet i
Finland och Appell Förlag, Helsingfors 2020, s. 18, 33.
152

49

Miranda Eklund
var vanligt att männen lämnade sina familjer och sina hem i Finland för att pröva lyckan i
Amerika, något som ledde till sorg och grubbel hos nära och kära som stannade kvar i
hemlandet. Många gånger kunde det vara små barn som de lämnade efter sig.153 Dessa ensamma
män var särskilt utsatta för alkoholism och fattigdom, konstaterar Ivars.154
Det samma gäller för ”Dalin”. Faderns brev tecknar fragment av livet i det nya landet. Det är
ett liv som kretsar kring hårt arbete och att hitta ljus i mörkret, men jag anar också ett svårmod.
Tydligast blir det i sticket efter andra refrängen. Bleckblåsinstrumenten tystnar för att i stället
ge plats för pianot och cellon. Klangfärgen är nedtonad, cellon spelar i mezzopiano
(medelsvagt) och rösten läggs i förgrunden, vilket gör orden mer fokuserade:
I vintärkuördän,
så drack vi ieldin.
Å gudan tala varmt i tongår jönom mieg.
Opplyst i aktin
ti bryt kontaktin.
Så ja avslutar me oolän,
att ja tar e tongt farväl.

Som bot mot kylan dricks sprit, och det är med tungt hjärta som fadern avslutar brevet med ett
farväl. Det är inte lätt att vara den som lämnar, men ännu svårare är det att vara den som blir
lämnad. I slutet av strofen gör brassinstrumenten åter entré, för att igen tystna inför inledningen
av sonens brev, där sångtexten ackompanjeras av ett ensamt piano. Sekvensen, som kan ses
som ett andra stick eller som en tredje vers, sjungs också en oktav högre än i faderns delar. På
flera ställen i Jakobs brev, som förutom sticket också innefattar en refräng, brister Eklunds röst
som av sorg och förtryckt gråt. Särskilt krackelerande är rösten i sångens sista sjungna strof:
”Ja va no häim han daajin tu försvann”. Sonens brev ger vittnesbörd om hur svårt det kan vara
att bli lämnad kvar: ”He gåt va 40 oår sedan vi huörd na oåv de sist. / Å he to lieng furi ja
ierkänd att et for. / Men äin som aldri jool he, / he va mor.” Raderna uttrycker en mental process
från förnekelse till sorg och förlikning med faderns försvinnande och att inte veta vad som hänt
honom.
”Dalin” aktualiserar även, menar jag, diskussionen om hegemoniska maskuliniteter och
hämmande mansideal. Detta syns i sångens bibliska referenser. Namnen Jakob och Esau väcker
153
154

Ivars 2020, s. 53.
Ivars 2020, s. 52.

50

Miranda Eklund
associationer till tvillingbröderna i Gamla Testamentet. Jakob är en av de tre generationer
anfäder som räknas som stamfäder för det israeliska folket, en så kallad patriark.155 Patriarkatet
kan sägas vara en av orsakerna bakom idealet att män ska uppvisa styrka och rationalism
eftersom det i ett patriarkaliskt samhällssystem är mannen som innehar den primära makten. I
”Dalin” utgör Esau en närvaro som stärker fadern – men inte en fysisk närvaro, utan en mental.
Jakob uppvisar få gemensamma drag med Bibelns Jakob. Karaktärerna har i själva verket
anpassats till tiden de befinner sig i.
Sången aktualiserar även hämmande mansideal genom den frånvarande fadern. Berättelsen om
den frånvarande fadern är välrepresenterad i litteraturen. Författaren Mats Söderlund reflekterar
kring frånvaron i Göra män: ”Tittar man krasst på det så har alla våra fäder varit frånvarande i
större eller mindre utsträckning. Man kan också tala om känslomässig frånvaro, någon som
visserligen finns i familjen men som är så distanserad att det aldrig uppstår någon fördjupad
relation.”156 Faderns ordval tyder på en avlägsenhet i tid såväl som i plats, en avlägsenhet som
senare stipuleras av sonen. Det kan också vara frågan om en känslomässig avlägsenhet.
Sekvenserna i vilka fadern kommer till tals kännetecknas av en sluten hållning, allra mest
framträdande i versraden ”Å haald ihop a”. Möjligen är det en uppmaning till sig själv att inte
visa svaghet trots att det krackelerar inombords, eller också en uppmaning till sonen Jakob att
vara stark och rationell. Det kan vara en förtvivlad anpassning till samhällsordningar och
mansideal, ett ideal som brevskrivandet bryter med.
I podcastavsnittet ”Pojkar, pojkar, pojkar” menar Harry Lunabba, universitetslektor vid
Svenska social- och kommunalhögskolan vid Helsingfors universitet, att det är en myt att pojkar
och män inte skulle vilja eller kunna prata om sina erfarenheter och emotionellt svåra händelser.
Snarare är det samhället och det kontextuella som bereder väg för huruvida ett samtal kan
uppstå. I vilken utsträckning samhället erbjuder tillfällen för pojkar och män att tala borde
därför vara i blickfånget. Han poängterar att trots att det existerar hegemoniska maskuliniteter
till följd av en patriarkal samhällsordning finns det fortfarande intersektionella maskuliniteter
som såväl historiskt som i nuvarande samhällsstruktur ställs inför stora svårigheter.

155

Nationalencyklopedin, ”patriark”, http://www.ne.se/uppslagsverk/encyklopedi/lång/patriark (hämtat 24.5
2020).
156
Söderlund 2015.

51

Miranda Eklund
Könskategoriseringar och stereotyper kan drabba pojkar och män negativt, menar han –
samhället skulle vara mycket mera ödmjukt om pojkar och män sågs som sårbara.157
Sårbarhet kan skönjas i ”Dalin”, i synnerhet hos Jakob. Som jag redan nämnt brister Eklunds
sångröst som av förtryckt gråt. Pierre Macherey menar, som redan nämnt i teorikapitlet, att
verkets tystnad är av intresse. Själva den litterära produktionen består i att visa och avslöja,
menar han. Kritikerns uppgift är att undersöka eventuell frånvaro av röst:
Interrogation penetrates certain actions: ‘hiding’, ‘diverting attention’, and,
further on, ‘cheating’. Obviously, linking all these, there is a single impulse:
‘hiding’ is to keep from sight; ‘diverting attention’ is to show without being seen,
to prevent what is visible from being seen; which also expresses the image of
‘dissimulation’: to dissimulate requires action. Therefore everything happens as
though the accent had been shifted: the work is revealed to itself and to others on
two different levels: it makes visible, and it makes invisible. Not because
something has to be hidden in order to show something else; but because attention
is diverted from the very thing which is shown.158

Eklunds ord leder uppmärksamheten till det textuella innehållet, till intrigen, men fonotexten –
och i synnerhet den materiella rösten – nyanserar sången och karaktärernas vittnesbörd. En
granskning av skivkonvolutet visar på ytterligare ett slags synliggörande av sårbarheten i
”Dalin”. Skivkonvolutets estetik samverkar med fonotextens känsloyttringar. Delar av faderns
första vers är övertäckta av en bil. Bilen gör texten oläslig på sina ställen, vilket försvårar
kommunikationen med mottagaren. När Jakobs perspektiv tar vid hittas en överstrykning redan
efter de två första orden. I samma mening hittas även en upprepning.159 Det är som om
skivkonvolutet skildrar en nervositet eller en osäkerhet hos jaget i versen. Att bryta
genusmönster är ingen lättvindig process. Den bjuder på motstånd, precis som skrivprocessen.
Att blotta sitt inre kan vara förenat med rädsla. Ett annat exempel på skivkonvolutets
visualisering av känslor syns i slutet av sångtexten. Där hittas igen en överstrykning, som om
jaget ångrat sig mitt i meningen men sedan beslutat sig för att fullborda den ändå.
Skivkonvolutet uppenbarar en inre kamp som kan anas i röstens materialitet, men som ändå
göms bort en aning i musikens pompösa klangfärg. Albumets visuella verkningsmedel visar på

157

Svenska litteratursällskapet i Finland, ”Pojkar, pojkar, pojkar”, Vetskap,
https://www.sls.fi/sv/poddenvetskap/podden-vetskap-6-pojkar-pojkar-pojkar (hämtat 29.4 2020).
158
Macherey 2006, s. 98.
159
Se bilaga s. 99.

52

Miranda Eklund
att det finns saker som inte kan sägas med ord, men i tystnaden och i det outsagda finns också
ett slags kommunikation.

5. Psykisk ohälsa
I det här kapitlet undersöker jag hur Rickard Eklund kommenterar psykisk ohälsa i sångerna
”Hjärta utvärtes” och ”Sömntåg”, och hur han genom reflektion visar på en förändring i
samhällets syn på personer som tidigare ansågs ”svaga” i sitt mentala illamående. Depression
är ett hälsoproblem som ökar i omfattning. Många drabbas för kortare perioder, men för en del
varar tillståndet i flera år och kan i värsta fall leda till suicid. Utgångspunkten för min analys av
”Hjärta utvärtes” i kapitel 5.1. är en uppfattning om att huvudkaraktären förlorar sig själv i sin
depression och tappar greppet om verkligheten. I min tolkning av ”Sömntåg” i kapitel 5.2. ser
jag döden som en föraning om psykisk ohälsa. Karaktärernas upplevelse av tåget i sången
skildrar olika relationer till döden, och i dessa relationer kan suicid skönjas.

5.1. Mental dysfori
”Hjärta utvärtes”
[vers 1]
Siir än flug hieng uvi boole;
e frukostlandskap.
In livlös sjiel,
on itt vill död;
mål dutchin ryöd.
I nådin oåv in härskar
foår flugon gaa
mot köksfönsterbletche. Somnar om.
Hyör vintrin kom.

Ser en fluga hänga över bordet;
ett frukostlandskap.
En livlös själ,
hon inte vill döda;
måla duken röd.
I nåden av en härskare
får flugan gå
mot köksfönsterbläcket. Somnar om.
Hör vintern komma.

[refräng 1]
Om et naongaang tappar bort me,
så kan et
känn igen me
åp mina
spända händer
å varma röst
oåv e hjärta utvärtes.

Om det händer sig att du tappar bort mig,
så kan du
känna igen mig
på mina
spända händer
å varma röst
av ett hjärta utvärtes.

53

Miranda Eklund
[vers 2]
On känd än haand åp rydjin.
Elå känd on fäil?
On huörd två tal.
Di säir, on tar
itt mot na mat
namäir.
In å ut ur dryömin,
syns liekarin.
”Om et krömpär än, typ tri-fyr cänt,
kan tu försvinn”.

Hon kände en hand på ryggen.
Eller kände hon fel?
Hon hörde två tala.
De säger, hon tar
inte mot någon mat
längre.
In och ut ur drömmen,
syns läkaren.
”Om du krymper än, typ tre-fyra cent,
kan du försvinna”.

[vers 3]
He finns än röst on kändär,
som vill förstå.
Han bäddar ut,
häilt resolut,
än tändsticksloåd,
som hon kan soåv i.
Om frukostflugon falldär,
så falldär två.
Men i ro narstans,
kan boåd två kviil
åp tumin hans.

Det finns en röst hon känner,
som vill förstå.
Han bäddar ut,
helt resolut,
en tändsticksask,
som hon kan sova i.
Om frukostflugan faller,
så faller två.
Men i ro någonstans,
kan båda två vila
på tummen hans.

[refräng 2]
Om et naongaang tappar bort me,
så kan et
känn igen me
åp mina
spända händer

Om det händer sig att du tappar bort mig,
så kan du
känna igen mig
på mina
spända händer

oåv e hjärta utvärtes.
Om et naongaang tappar bort me,
så kan et
märk in skillna
åp mina vilda fingrar
å sarga bröst
oåv e hjärta utvärtes.
Om et naongaang tappar bort me.
Om et naongaang tappar bort me.

av ett hjärta utvärtes.
Om det händer sig att du tappar bort mig,
så kan du
märka en skillnad
på mina vilda fingrar
och sargade bröst
av ett hjärta utvärtes.
Om det händer sig att du tappar bort mig.
Om det händer sig att du tappar bort mig.160

Albumets fjärde sång, ”Hjärta utvärtes”, består av tre verser och en återkommande refräng som
varieras något vartefter sången framskrider. Introt till sången består av ett ensamt piano som
160

Eklund 2018, ”Hjärta utvärtes”.

54

Miranda Eklund
spelar ackord i molltonart. Klangfärgen är otrygg och dyster. I den första versen får pianot
sällskap av en svagt spelande cello och ett vardagens stilleben tecknas i sångtexten: ”Siir än
flug hieng uvi boole; / e frukostlandskap.” Intrigen är kopplad till vad som verkar vara en
frukost, och vi stiftar genast bekantskap med sångens två återkommande karaktärer – en fluga
och en kvinnlig, icke-namngiven person. Men bilden som framträder och reflekteras i versen är
fragmentarisk, och mycket förblir osagt. Redan i de två ovan citerade textraderna finns en lakun
som utmanar förståelsen. Vem är det som ser frukostlandskapet på bordet? Är det samma person
som ser flugan hänga över bordet? Eller förevisar semikolonet ett perspektivbyte? Är det flugan
som betraktar frukostlandskapet? Rickard Eklund rekognoserar bland perspektiv, och i
förhållande till flugan positioneras personen i världen. I den första versen är personen
överordnad flugan, bestämmer över dess livsöde: ”In livlös sjiel, / on itt vill dyöd; / mål dutchin
ryöd.” I sångens tredje vers har flugan emellertid förbytts till en allierad och jämlik, någon att
falla med och någon att vila med: ”Om frukostflugon falldär, / så falldär två. / Men i ro narstans,
/ kan boåd två kviil / åp tumin hans.”
Skiftet tycks bero på personens självuppfattning, som genomgår en förändring under sångens
gång. I ”Hjärta utvärtes” besitter subjektet ett kroppsligt obehag, något som får henne att känna
sig förminskad. Det hon upplever kan till och med ses som kroppsdysmorfiskt syndrom i och
med att hon fullständigt tappar uppfattningen om kroppens storlek och position i rummet.
Subjektets mentala tillstånd speglas i hennes kroppsliga upplevelser. I och med hennes trytande
uppfattning om självets position i världen vittrar också sångens realism. Från det konkreta och
vardagliga glider sångtexten över i surrealistiska tendenser. Den andra versen utspelas i en
annan miljö än frukostlandskapet. Av läkarens närvaro att döma befinner sig personen på ett
sjukhus. Okända personer glider in och ut ur hennes drömvärld, diskuterar henne när hon
fortfarande kan höra. Här ges en första antydan till kroppsdysfori då läkaren ger sin synpunkt
på hennes tillstånd: ”’Om et krömpär än, / typ tri-fyr cänt, / kan tu försvinn’”. Personens
krympande, oaktat det är mentalt eller fysiskt, växer i styrka i sångens tredje vers, då hennes
position i rummet helt ställs på sin kant. Hon bereds en sovplats i en tändsticksask och på en
tumme får hon vila ut tillsammans med frukostflugan. Sångtexten väcker associationer till H.C.
Andersens Tommelise (1835) eller Alf Prøysens Kjerringa som ble så lita som ei teskje (1957).
Personen har blivit så liten att hon inte längre är av denna värld, utan av sagornas.

55

Miranda Eklund
Men det kan också vara en samhällelig utveckling som reflekteras i sången. Alltsedan den
industriella revolutionen har människan haft en så betydande påverkan på jordens klimat och
ekosystem att en ny geologisk epok har föreslagits för att beteckna tidsperioden, nämligen
antropocen. Namnet antropocen ger uttryck för människans signifikanta roll i ett antal
miljöeffekter, bland annat global uppvärmning, försurning av haven och artutrotning.161 I
”Hjärta utvärtes” är personen inledningsvis överordnad flugan, men hennes ställning likställs
snart med flugans. Jag tolkar förändringen som ett medvetandegörande av människans
ohållbara leverne. Vi har blivit allt mer uppmärksamma på den negativa inverkan som vi har på
miljön och på hur stor del vi har i jordens ekosystem. Vi är inte frikopplade från naturen. Inte
minst den pågående coronaviruspandemin har synliggjort människans relation till naturen. I
”Hjärta utvärtes” ser jag en återgång till det naturliga, till ett jämlikt och allierat förhållande till
flora och fauna. Detta syns också i Rickard Eklunds Instagramdikt ”cellskapelsän” (bild 2):

Bild 2, cellskapelsän. Översättning: ”jag tror på / cellskapelsen”162

161

Nationalencyklopedin, ”antropocen”, http://www.ne.se/uppslagsverk/encyklopedi/lång/antropocen (hämtat
2.4 2021).
162
Rickard Eklund, cellskapelsän [bild], Instagram 15.10 2017, https://www.instagram.com/p/BaQ2C90gDMc/
(hämtat 19.4 2021).

56

Miranda Eklund
En ärtskida ligger uppsprättad på en vit yta. I skidan ligger tre ännu inte ätmogna ärtor som till
utseendet påminner om foster. Ärtskidan är det dominanta i bilden, det som pockar på
uppmärksamhet. Den gröna färgen skapar en tydlig konstrast till bildens övriga toner. Ärtskidan
är en produkt av naturen, som för övrigt är ständigt återkommande i Eklunds produktion vare
sig det gäller Instagrampoesin eller skivkonvolutet. Dikten är kort, och redan titeln presenterar
det för budskapet viktigaste ordet: ”cellskapelsän”. Ordet är en omskrivning av sällskap, men i
stället för den antropogena karaktär som finns i ordet sällskap förskjuts blickfånget mot biologi
och natur. Cellen är den minsta biologiska enhet som bygger upp allt liv på jorden. När celler
delas skapas människan. Naturen är förutsättningen för vårt liv, och i dikten kan antydas ett
ställningstagande för en större tacksamhet gentemot den.
I verserna i ”Hjärta utvärtes” är berättarperspektivet en allvetande berättare. Refrängerna
kontrasterar verserna genom att i sin tur vara berättade i förstapersonsperspektiv: ”Om et
naongaang tappar bort me, / så kan et / känn igen me / åp mina / spända händer / å varma röst /
oåv e hjärta utvärtes.” Jaget, som skiljer sig från massan genom att ha sitt hjärta på utsidan, ges
aldrig ett ansikte. ”Hjärta utvärtes” kan således tolkas på många olika sätt. Möjligen är det
frågan om en kärleksförklaring. I en intervju för Svenska Yle säger Rickard Eklund att sången
handlar om den lilla människan med aningen felaktig självbild: ”Vissa människor krymper ihop
åtminstone på en själslig nivå. Den här typen av människa har också en otrolig kärlek för resten
av världen men kanske inte samma kärlek till sig själv.”163 Kärleksförklaringen skulle därmed
kunna vara från personen till omvärlden, hon som utmärker sig genom sin villkorslösa kärlek
för allting runtomkring, också för flugan ovanför frukostbordet. Hon bär hjärtat på utsidan,
delar ofiltrerat sina känslor med omgivningen.
Kärlek är det dominerande temat i flertalet populärmusikaliska genrer, konstaterar Lars
Lilliestam. I sin analys av de svenska rockartisterna Eldkvarns, Ulf Lundells och Peter LeMarcs
sånger ser han deras realistiska och problematiska sätt att skildra kärleken som ett utslag av
aktuell jämställdhetsdebatt: ”Om både mäns och kvinnors könsroller ifrågasätts påverkas
givetvis också kärleken och samlivet”.164 Hjärtat på utsidan är någonting utstickande och
onormalt, någonting problematiskt – en omarbetning av hjärtat som utsliten kliché. Det

163

Jukka Isojoki, ”Rickard Eklund njuter av österbottnisk melankoli”, Svenska Yle 6.9 2018, uppdaterat 6.9
2018, https://svenska.yle.fi/artikel/2018/09/06/rickard-eklund-njuter-av-osterbottnisk-melankoli (hämtat 11.2
2021).
164
Lilliestam 1998, s. 196.

57

Miranda Eklund
omvärderar kärleken från att vara en inre upplevelse till att bli en yttre handling. Att bära ett
hjärta på utsidan är emellertid inte alltid en akt av kärlek, utan kan också vara en konsekvens
av ett emotionellt sönderbrytande. Jagets bröst är sargat i ”Hjärta utvärtes”. Jag drar mig till
minnes en dikt av den afro-amerikanska poeten Nayyirah Waheed. I hennes debutdiktsamling
salt signalerar ett utvärtes hjärta ett destruerat tillstånd:
in our own ways
we all break.
it is okay
to hold your heart outside of your body
for
days.
months.
years.
at a time.

– heal165

Med dikten lyfter Waheed fram psykisk ohälsa och hur alla kan drabbas, ibland för en kort
stund medan det för andra är ett tillstånd som varar i flera år. Statistik från
Pensionsskyddscentralen visar att depression allt oftare är en orsak till sjukpensionering. År
2018 var två av tre personer som sjukpensionerades till följd av depression kvinnor. Dessutom
var depression den största enskilda orsaken till sjukpensionering. Två femtedelar av
sjukpensionstagarna 2019 var pensionerade på grund av psykisk ohälsa, i genomsnitt vid en
yngre ålder än vid andra sjukdomar.166 Att hålla hjärtat utvärtes i Waheeds dikt tolkar jag som
en uppmaning till att se känslouttryck och svaghet som tillåtna. Psykisk ohälsa är ingenting som
ska gömmas undan för omvärlden. I stället har samtalsterapi visat sig vara viktigt i
tillfrisknandet från psykisk ohälsa. Svenska Yles kampanj #hurmårdu från 2015 vill belysa
vikten av att prata om psykisk ohälsa och att söka hjälp i tid. I en av artiklarna som publicerades
under kampanjens gång säger Arja Lehti, universitetslektor och överläkare vid institutionen för
klinisk vetenskap vid Umeå universitet, att fler skulle få rätt diagnos om man talade mer om
psykisk ohälsa därför att fler då skulle vända sig till vården: ”Då man läser andras berättelser

165

Nayyirah Waheed, salt, CreateSpace, Scotts Valley, Kalifornien 2013.
Tiina Palotie-Heino och Heidi Nyman, ”Depression allt oftare orsak till pensionering med sjukpension”,
Pensionsskyddscentralen 4.4 2019, https://www.etk.fi/sv/aktuellt/depression-allt-oftare-orsak-till-pensioneringmed-sjukpension/ (hämtat 2.4. 2021).
166

58

Miranda Eklund
och speciellt om någon mediepersonlighet berättar om sitt illamående, så kanske det öppnar
upp för andra också”. 167
Det är inte långsökt att tänka sig att hjärtat har en liknande funktion i Rickard Eklunds sång
som i Waheeds dikt. Att titeln ”Hjärta utvärtes” förekommer i refrängerna och därmed upprepas
flera gånger understryker uttryckets värde för Eklunds sång. Eklund skildrar en kämpande
kvinna, något som framhävs av sångens musikaliska tecken. Charlotta Kerbs stämma, som hörs
för första gången i sångens andra vers, liknar stundvis fritt gestaltade ord mer än sång. Särskilt
påträngande blir stämman i sångens avslutande instrumentala del. Där skriker och jämrar Kerbs
fram tonerna, något som ger konnotationer till Pink Floyds sång ”The Great Gig in the Sky”,
där solisten Clare Torry gestaltar liv och död, desperation och ångest, smärta och agitation –
enbart med fritt gestaltade ord som tjut, skrik och jämmer. Också i ”Hjärta utvärtes” ger
Charlotta Kerbs sångröst uttryck för olägenhet och växande desperation, men den desperata
klangen avslutas i något slags lugn när sången successivt klingar av. Det förefaller som att det
kvinnliga subjektet i ”Hjärta utvärtes” kämpar mot någonting. Detta någonting tolkar jag som
mental dysfori, som i förlängningen leder till kroppslig dysfori hos subjektet.
I interaktionen mellan text och musik blir den sista versen och den sista refrängen viktiga.
Musikaliskt ökar sången i styrka. Sekvenserna spelas med hela arsenalen av de instrument som
förekommer i sången, det vill säga trumpeter, eufonium, tuba, cello, piano och slagverk. Därtill
ändras melodin en aning och Eklunds röst ökar i intensitet, vilket också medför bristningar i
rösten. Särskilt krackelerande blir rösten när Eklund sjunger raden ”oåv e hjärta utvärtes”. I den
tredje versen förekommer en han, vars identitet är okänd för lyssnaren. Den manliga aktören
omhändertar kvinnan, bereder såväl henne som frukostflugan en plats på sin tumme. Jag menar
att aktören skulle kunna vara Gud, en Gud som utan att tveka ger trygghet till alla varelser på
jordklotet. Han gör inte skillnad mellan personer och insekter. Titeln ”Hjärta utvärtes” har
beröringspunkter med Bibeln. I Ordspråksboken 23:26 ger Gud en uppmaning som behandlar
hjärtat: ”Min son, ge mig ditt hjärta och låt mina vägar behaga dig.” I refrängen har jagets hjärta
övergått till att vara en yttre angelägenhet. Kanske har det överlåtits i Guds händer. Men att
ompositionera hjärtat medför en del olägenheter för refrängens ”jag”, som kan kännas igen på
sitt ”sarga bröst / oåv e hjärta utvärtes.”

167

Anki Westergård, ”’Vi missar den manliga depressionen’”, Svenska Yle 26.11 2015, uppdaterat 26.11 2015,
https://svenska.yle.fi/artikel/2015/11/26/vi-missar-den-manliga-depressionen (hämtat 2.4 2021).

59

Miranda Eklund
Hos personen i ”Hjärta utvärtes” reduceras det egna värdet, medan omsorgen för omgivningen
består. I refrängerna upprepas raderna ”Om et naongaang tappar bort me”. De spända händerna
som kännetecknar jaget i refrängen för tankarna till händer knutna i bön. Är ”Hjärta utvärtes”
ett slags införande av gudstillit i en sekulariserad tid? Ges tron som ett slags botemedel mot den
dysfori och vilsenhet som personen upplever? Snarare skildrar Eklund en tendens i samhället,
menar jag. Precis som Simon Frith ser musiken som en experimentell process ser jag inte
Eklunds musik som en skildring av hans egen religiösa övertygelse utan som ett uppfångande
av samtidens identiteter: ”My point is not that a social group has beliefs which it then articulates
in its music, but that music, an aesthetic practice, articulates in itself an understanding of both
group relations and individuality, on the basis of which ethical codes and social ideologies are
understood.”168 I ett allt mer sekulariserat samhälle förändras synen på tron. Religionsutövning
har i dag blivit en privat och intim angelägenhet. Det sargade bröstet och hjärtat på utsidan
skulle kunna symbolisera en förskjutning från det privata till det yttre. Genom att bekänna sin
tro och dela sin religiösa övertygelse med en sekulär omvärld kan olägenheter uppstå. Vad som
tidigare var en självskriven del av vardagen kan i dag ses som ett oattraktivt karaktärsdrag i en
del umgängen – rentav som ett ”socialt självmord”. Kanske visar Eklund en förståelse för
sådana troende som förtrycks till följd av sin religionsutövning, vilken religion det än må vara.

5.2. På tåget mot suicid
”Sömntåg”
[vers 1]
In rackarong stal in biljett som e sätt
fö ti slipp åp e sömntåg.
Luftän va tong
å tidin fäil.
Slöt åter yögonän sina
å bröste svälld ut oåv än svallvåg.
Så drömd an in dryöm om in
melankolisk moån.
Ja va än 7-8-9 år, tå e sömntåg lyst opp bakom skoojin.
Slefft blicken oåv papp männ å ploojin å sprang.
Halvvägs mot toåje
dro papp männ åmkoll me mot åkrin,
sa ”ja vill itt, att et far
tide bort
namäir”.
168

En rackarunge stal en biljett som ett sätt
för att komma med på ett sömntåg.
Luften var tung
och tiden fel.
Slöt ögonen sina
och bröstet svällde ut av en svallvåg.
Så drömde han en dröm om en
melankolisk måne.
Jag var typ 7-8-9 år, då ett sömntåg lyste upp bakom skogen.
Släppte blicken av pappa och plogen och sprang.
Halvvägs mot tåget
drog min pappa omkull mig mot åkern,
sa ”jag vill inte, att du far
dit bort
igen”.

Frith 2000, s. 110–111.

60

Miranda Eklund

[refräng 1]
”Kom me me häim,
bak triedän å om molnän. Ja fyör de häim,
å ja bjier de
om ja foår”.

”Kom med mig hem,
bakom träden och förbi molnen. Jag för dig hem,
och jag bär dig,
om jag får”.

”Så haald me hoårt.
Å vis me, att et lievär.
Haald me hoårt.
Finns itt na
monster ynjy sienjän. Men haald me hoårt.
Slut ti jag et sömntåg,
fö du je så
mytchy
starkan än du tror.”

”Så håll mig hårt.
Och visa mig, att du lever.
Håll mig hårt.
Finns inga
monster under sängen. Men håll mig hårt.
Sluta jaga sömntåg,
för du är så
mycket
starkare än du tror.”

[vers 2]
Tå ja va än sexton, hängd in moån som in tyngd uvi axlin.
Ja kuörd in kompisas Volvo ti skrot.
Samma sömntåg lyst opp,
som in fyr bakom hendrän oåv rattin.
Å tå papp fråga ”kvafö”, så sa ja ”he va he, som ja
kuörd mot”.

Då jag var typ 16, hängde en måne som en tyngd över axeln.
Jag körde en kompis Volvo till skrot.
Samma sömntåg lyste upp,
som en fyr bakom händerna av ratten.
Och då pappa fråga’ ”varför”, så sa jag ”det var det, som jag
körde mot”.

[refräng 2]
Fyör me häim,
bak triedän å bak molnän. He fyör me häim.
Du foår bjier me,
om du vill.

För mig hem,
bakom träden å bak molnen. Det för mig hem.
Du får bära mig,
om du vill.

Å haald me hoårt
å vis me, hör man lievär. Haald me hoårt.
Finns itt na
monster ynjy sienjän. Men haald me hoårt.
Så slut ti jag et sömntåg,
så var ja
så mytchy
starkan,
som et säir.

Och håll mig hårt
och visa mig, hur man lever. Håll mig hårt.
Finns inga
monster under sängen. Men håll mig hårt.
Så sluta att jaga efter sömntåg,
så blir jag
så mycket
starkare,
som du säger.

[stick]
Gamle man, nu ändras vädre.
Kan sii hör molnän ändrar form nu.
Å kva bryr vi ås om stormin, tå vindin star
still?

Gamle man, nu ändras vädret.
Kan se hur molnen ändrar form nu.
Och vad bryr vi oss som stormen, då vinden står
still?

61

Miranda Eklund

[vers 3]
In rackarong sto vör e sömntåg, to papp sänn farväl
från perronjin.
Luftän va tong tå folk
stäig oåp.
Kanske ni myöts nain dag,
tå dimmon ha lätta från rälsin.
Kanske ni myöts ynjy samma
melankoliska moån.

En rackarunge stod vid ett sömntåg, tog av sin pappa
farväl från perrongen.
Luften var tung då folk
steg på.
Kanske ni möts någon dag,
då dimman har lättat från rälsen.
Kanske ni möts under samma
melankoliska måne.

[refräng 4]
Som fyör är häim,
bak triedän å bak molnän. Som fyör är häim.
Så bjier an,
om et ork.

Som för er hem,
bakom träden å bak molnen. Som för er hem.
Så bär honom,
om du orkar.

Å haald an hoårt
å vis an att et lievär. Haald an hoårt.
Finns itt na
monster ynjy sienjän. Men haald an hoårt,
fö ti sedan släpp ivieg an.

Och håll honom hårt,
och visa honom att du lever. Håll honom hårt.
Finns inga
monster under sängen. Men håll honom hårt,
för att sedan släppa i väg honom.

[outro]
Haald
an hoårt.
Haald
an hoårt.

Håll
honom hårt.
Håll
honom hårt.

Fö du je så mytchy starkan än du säir.
Du je han
starkast
karin,
som ja
väit.

För du är så mycket starkare än du säger.
Du är den
starkaste
karlen,
som jag
vet.169

Ett ensamt piano inleder albumets nionde sång ”Sömntåg”. Klangfärgen är harmonisk och
stillsam, nästan en aning sorgsen. När Rickard Eklund börjar sjunga förskjuts
uppmärksamheten mot fonotexten. Det finns något gällt och raspigt över rösten, i själva den
kroppsliga materialiteten, som skapar en närhet till lyssnaren. I ljudspråket finns en sorgsenhet
som inte är lika uppenbar i texten och som bidrar till min tolkning av sången. Precis som i
”Dalin” behandlar ”Sömntåg” relationen mellan far och son, men jag hävdar att den tematik
169

Eklund 2018, ”Sömntåg”.

62

Miranda Eklund
som ges ännu större betoning i sången är dödens närvaro också i de mest levande av stunder.
Sången är som ett galleri av perspektiv som skiftar mellan far och son. Det som förenar de olika
perspektiven är förhållandet till sömntåget, vars betydelse för sången befästs genom valet av
titel.
Jag ser sömntåget som en metafor för döden. Det är en tolkning bland flera möjliga. I intervjuer
har Eklund sagt att ”Sömntåg” behandlar liv och död, föräldraskap och en ung pojkes resa in i
vuxenlivet.170 Tåget står för en rörelse bort, ett slags färdmedel i ett mentalt landskap som inte
kan nås i ett vaket tillstånd. Prefixet sömn tyder nämligen på att tåget färdas genom slummer.
Om det är den eviga sömnen som tåget färdas genom kan resenärerna aldrig kliva av. I sången
förekommer inga avstigningar men påstigningar, som i den sista versen: ”Luftän va tong tå folk
/ stäig oåp.”
I den första versen presenteras en rackarunge i tredje person. Rackarungen har stulit en biljett
för att kunna ta sig med på ett sömntåg. Stölden betecknar att biljetten egentligen inte är
berättigad rackarungen: ”Luftän va tong / å tidin fäil”. Det är inte rackarungens tur att åka
sömntåg – den tiden kommer, men inte nu. Halvvägs in i versen skiftar perspektivet till en första
persons berättare. Den utlösande faktorn till bytet av fokalisator tycks vara det drömtillstånd
som rackarungen upplever: ”Slöt åter yögonän sina / å bröste svälld ut oåv än svallvåg. / Så
drömd an in dryöm om in / melankolisk moån.” Det som skildras efter versraderna är en
berättelse om ett barns erfarenheter som 7–9-åring. Mitt i arbetet på åkern springer barnet i väg
mot ett sömntåg, men pappan är genast där som en beskyddare och förmanar barnet om farorna:
”Halvvägs mot toåje / dro papp männ åmkoll me mot åkrin, / sa ’ja vill itt, att et far / tide bort /
namäir’.” I raderna ser jag själva kontentan av föräldraskap skildras, omsorgen om och
beskyddet av barnet.
Det är oklart huruvida rackarungen är samma person som jaget i andra halvan av versen. En
cello gör entré samtidigt som perspektivbytet äger rum vilket talar för ett röstbyte. På samma
sätt börjar trumpeter, eufonium och tuba spela när refrängen tar vid, vilket tyder på ett röstbyte
igen. Jaget i refrängen är inte samma jag som i versen, utan verkar i stället vara pappan, som
riktar sig till sonen i sångens första vers. Med sina ord verkar pappan vilja nå fram till sonen:

170

Heidi Kojonen, ”’Sömntåg’ ny låt av Rickard Eklund”, Vasabladet 17.5 2016,
https://www.vasabladet.fi/Artikel/Visa/102262 (hämtat 30.4 2020).

63

Miranda Eklund
”Kom me me häim,
bak triedän å om molnän. Ja fyör de häim,
å ja bjier de
om ja foår”.
”Så haald me hoårt.
Å vis me, att et lievär.
Haald me hoårt.
Finns itt na
monster ynjy sienjän. Men haald me hoårt.
Slut ti jag et sömntåg,
fö du je så
mytchy
starkan än du tror.”

Jakten efter sömntåget för tankarna till suicidala tendenser. Dels är tåget en metafor som hör
samman med döden, dels sker många självmord i just tågtrafiken. I början av 2020 beslutade
välfärdsutskottet i Nordiska rådet om en gemensam nordisk insats för att minska självmord.
Exempelvis vill utskottet se en nollvision angående självmord framför tåg före 2025.171 I
”Sömntåg” skriver Eklund om såväl tåg som månar, vilket kan ses som intertextuella referenser
till den svenska popikonen Ted Gärdestads musik och liv. Ted Gärdestads första hitlåt ”Jag vill
ha en egen måne” (1972) handlar om ett brustet hjärta och sorgsenhet över att bli lämnad: ”Jag
vill ha en egen måne, som jag kan åka till / Där jag kan glömma att du lämnat mig / Jag kan
sitta på min måne och göra vad jag vill / Där stannar jag tills allting ordnat sig.”172
Ted Gärdestad valde dessvärre också att avsluta sitt liv genom att hoppa framför ett tåg efter en
lång tid av psykisk ohälsa. Ted Gärdestads bror Kenneth Gärdestad, som har skrivit texterna till
största delen av Ted Gärdestads musik, berättar i tv-programmet Malou Efter tio om de
påfrestningar som det förde med sig att leva med en psykiskt sjuk bror på 1980- och 90-talen,
särskilt eftersom adekvat hjälp från samhällets sida saknades.173 Han har också skrivit den
självbiografiska sjukdomsberättelsen Jag vill ha en egen måne (2005) tillsammans med Keijo
Liimatainen. I patografin berättar han om livet med Ted Gärdestad och broderns psykiska

171

Björn Lindahl, ”Norden med gemensam insats mot självmord i tågtrafiken”, Arbeidsliv i Norden, 12.2 2020,
http://www.arbeidslivinorden.org/nyheter/nyheter-2020/article.2020-01-27.5900779964 (hämtat 29.4 2020).
172
Ted Gärdestad, ”Jag vill ha en egen måne” [sång], Undringar, Polar Music, Stockholm 1972.
173
Malou Efter Tio, ”Polisen hämtade Ted Gärdestad när han var psykiskt sjuk – Malou Efter tio (TV4)” [video],
YouTube 10.2 2016, https://www.youtube.com/watch?v=KW3OX9KUpe8 (hämtat 30.4 2020).

64

Miranda Eklund
ohälsa. Sångtexten till ”I den stora sorgens famn” (1994) beskrivs av Kenneth Gärdestad som
ett sätt för honom att försöka nå fram till Ted Gärdestad174:
Jag har ropat allt jag orkat
Allt jag orkat efter dig
Hör du mig
Kan vi nå varandra175

En återkommande versrad i ”Sömntåg” är ”Haald me hoårt”. Det är en versrad som varieras
beroende på vem det är som kommer till tals, men betydelsen är den samma: håll mig i din
famn, trygghetens famn, men stundvis också den stora sorgens famn. Sångtexten i såväl
Eklunds ”Sömntåg” som i Gärdestads ”I den stora sorgens famn” skildrar en omsorg om en
psykiskt sjuk medmänniska och en vilja att sträcka ut en hjälpande hand och finnas till. Även
musikaliskt finns det likheter mellan de båda låtarna. Stilistiskt ackompanjeras de båda av piano
och melodislingan i de båda sångerna påminner om varandra på flera ställen.
Depression

och

suicid

är

globala

hälsoproblem

som

ökar

i

omfattning.

Världshälsoorganisationen WHO uppskattar att 322 miljoner människor eller 4,4 procent av
världens befolkning led av depression år 2015, vilket är en ökning på 18,4 procent från år 2005.
Dessutom räknades 264 miljoner människor lida av ångeststörningar. Vanligast är depression
bland kvinnor (5,1 procent), men WHO:s statistik visar att suicid däremot är vanligare bland
män. Depression är en bidragande orsak till suicid. Siffror från WHO visar att ungefär 800 000
människor väljer att ta sitt liv årligen.176 Också uppgifter från Statistikcentralen i Finland visar
att självmord i högre grad utförs av män. År 2019 begicks enligt Statistikcentralens databaser
746 självmord, varav 564 eller 75,6 procent utfördes av män. Flest självmord begicks i
ålderskategorin 20–24-åringar. Av dem var 51 män och 20 kvinnor.177
Psykiatern och suicidforskaren Ullakarin Nyberg menar i en intervju för SVT Nyheter att en
orsak bakom att män i större utsträckning väljer att avsluta sina liv kan vara att män sällan
tillåter sig att finna stöd i andra, något som kan leda till starkare reaktioner vid en förlust. Vidare
174

Malou Efter Tio 2016.
Ted Gärdestad, ”I den stora sorgens famn” [sång], Äntligen på väg, Universal Music, Stockholm 1994.
176
World Health Organization, Depression and Other Common Mental Disorders. Global Health Estimates,
2017, https://www.who.int/publications-detail/depression-global-health-estimates (hämtat 29.4 2020), s. 5–15.
177
Statistikcentralen, ”Självmord efter ålder och kön, 1921–2019”,
https://pxnet2.stat.fi/PXWeb/pxweb/sv/StatFin/StatFin__ter__ksyyt/statfin_ksyyt_pxt_11by.px (hämtat 29.4
2020).
175

65

Miranda Eklund
lyfter hon fram att män saknar ett språk för att prata om sitt psykiska mående till följd av att de
sällan pratar om sina känslor med andra: ”Man skäms ofta över att prata om sina känslor. Ensam
är stark och man är rädd att definieras som en psykiskt sjuk person.”178 I den patriarkala
ordningen ska en man vara stark och hård. Ouppnåeliga och skeva mansideal kan dock i
förlängningen leda till psykisk ohälsa och i värsta fall också till suicid. Connell konstaterar att
den rådande hegemoniska maskuliniteten är farlig:
Den är farlig för att den utgör ett kulturellt motiv till interpersonellt våld och för
att den i allians med statlig och ekonomisk makt bedriver upprustning, miljöfarlig
gruvdrift och skogsskövling, utnyttjar arbetskraft och missbrukar teknologier,
från transporter till genteknik. Den är skadlig för männen själva; de som ville
reformera maskuliniteten hade rätt när de argumenterade att män skulle vara
tryggare om de inte slogs, att de skulle vara friskare utan all tävlingslysten stress
och att de skulle leva bättre liv om de hade bättre relationer till kvinnor och
barn.179

När mäns hälsa diskuteras, menar Connell, bör man ha i åtanke att hälsoeffekterna inte är
mekaniska konsekvenser av psykologiska eller sociala tillstånd av att vara man: ”They are the
products of human practice, of things done, in relation to the gender order.”180 Såväl depression
som suicid och död är teman som återkommer i Rickard Eklunds produktion. I ”Vindin”
framställs en man med psykotiska drag: ”Han bare soåt där opp å babbla / me dören som va
loåst.” Med ”Vindin” hävdar jag att Eklund kritiserar den syn på psykiskt sjuka personer som
samhället har tenderat att ha. Karaktären Vindin betraktas negativt genom en grupp
utomståendes ögon, ”de”: ”Di kalla an fö Vindin, / fö an va så jävla blåst.” När Ullakarin
Nyberg hävdar att det finns en rädsla för att definieras som en psykiskt sjuk person tror jag att
det till stor del är samhällets bedömning man räds. Ingen vill beskyllas för att ha ”tomtan opp
åp låfte” som Vindin i Eklunds sång.181
I Instagramdikten saknast (bild 3) ställs orden ”fattas” och ”saknas” mot varandra, vilket skapar
en tydlig kontrast mellan liv och död. En del klasskamrater verkar ha haft värdsliga förhinder
för klassträffen, medan andra verkar ha avlidit. Den halvt uttorkade och döende tomatkvisten
ovanför dikten i skrivmaskinstypsnitt samexisterar med och förstärker budskapet i dikten.
178

Sara Frisk, ”Därför tar fler män än kvinnor livet av sig”, SVT Nyheter 18.11 2018, uppdaterat 21.11 2018,
https://www.svt.se/nyheter/vetenskap/darfor-tar-fler-man-an-kvinnor-livet-av-sig (hämtat 29.4 2020).
179
Connell 2009, s. 190.
180
Connell 2000, s. 178.
181
Eklund 2018, ”Vindin”.

66

Miranda Eklund
Kvisten är som ett varsel om döden och ges en central metaforisk funktion i bilden. Den kastar
även skuggor över texturklippet, som för att ytterligare understryka betydelsen den har för
tolkningen av texten.

Bild 3, saknast. Översättning: ”på klassträffen / var vi några / som fattades / och några / som saknades”182

Dikten är intressant att kontrastera med Instagramdikten insidon (bild 4). Tomatkvisten i
saknast har nått sin maximala livslängd. Tomaterna är plockade och kvisten tynar bort – en
föraning om livets gång. I insidon finns däremot en tomat avbildad, till synes delad mitt itu.
Innehållet är urgröpt och en svart tråd har sytts runt tomaten för att hålla fast de båda
tomathalvorna. Tomaten är tydligt demolerad, och associationer väcks till Eklunds ”Hjärta
utvärtes”, där hjärtat på utsidan har sargat bröstkorgen. Bilden, hävdar jag, gestaltar upplevelsen
vid en depression, som ofta förknippas med känslor av tomhet. WHO konstaterar att depression
karakteriseras av nedstämdhet, koncentrationssvårigheter, brist på intresse eller välbehag,

182

Rickard Eklund, saknast [bild], Instagram 25.5 2017, https://www.instagram.com/p/BUgR1L5gpRU/ (hämtat
19.4 2021).

67

Miranda Eklund
trötthetskänslor, sömn- eller aptitstörningar samt en känsla av skuld och lågt egenvärde.183
Dikten under tomaten stipulerar att tomaten saknar insida, att den är tom.

Bild 4, insidon. Översättning: ”det är / insidan / som saknas”184

Torkade och döende växter hittas även på skivkonvolutet till 1. (ätt). Från de båda blommorna
som angränsar till sångtexterna sprids smuts- och färgfläckar.185 De torkade blommorna medför
en känsla av nostalgi, av en svunnen tid. Men i ”Sömntåg” tecknas en förestående förändring
och ett blickande mot framtiden. I sticket sjunger Eklund med en större känslosamhet i rösten,
och i takt med att en förändring framträder i sångtexten skiftar också klangfärgen i musiken till
att bli mer nedtonad: ”Gamle man, nu ändras vädre. / Kan sii hör molnän ändrar form nu. / Å
kva bryr vi ås om stormin, tå vindin star / still?” Kanske är det en förändring i livet som kan

183

World Health Organization 2017, s. 7.
Rickard Eklund, insidon [bild], Instagram 29.3 2017, https://www.instagram.com/p/BSOBoEEAWEg/
(hämtat 19.4 2021).
185
Se bilaga s. 99–100.
184

68

Miranda Eklund
skönjas, eller så är det en samhällelig förändring mot en större medvetenhet och acceptans kring
psykisk ohälsa som är i antågande.

6. Förtryck och regnbågar
Sångerna ”Finland” och ”Tuva” tangerar varandra i och med att de på olika sätt behandlar hbtiqpersoner. Karaktärerna i de båda sångerna genomgår omvälvande livshändelser och deras
tillvaro kantas av förtryck från omgivningen, förtryck som härrör sig i patriarkala
samhällsstrukturer och heteronormativitet. I de båda sångerna strävar karaktärerna i olika grad
efter frihet och förändring. I kapitlet undersöker jag på vilka sätt Eklund gestaltar hbtiq-personer
i sångerna och hur han problematiserar samtidens attityder till minoritetssamhällen. Analysen
av ”Finland” i kapitel 6.1. utgår från karaktärernas homosexualitet. I analysen av ”Tuva” i
nästföljande underkapitel undersöker jag huruvida karaktären Tuva kan tolkas som en
transperson.

6.1. Samkönat smyggifte
Sången ”Finland” inleder albumet 1. (ätt). I motsats till albumets övriga sånger består ”Finland”
enbart av instrumenten piano, cello och kontrabas – inga bleckblåsinstrument eller slagverk.
Grundrytmen skapas med hjälp av pianoackord och kontrabasens pizzicato (knäppande på
strängarna). Eklunds röst är avskalad och han använder få effekter i sin sångteknik. Det finns
ingen uttalad refräng, utan sången verkar enbart bestå av flera verser, vilket också bryter mot
albumets sånger i övrigt. ”Finland” framstår därmed som mer nedtonad än de övriga sångerna,
något som diskuteras senare i analysen. Titeln ”Finland” väcker associationer till Jeans Sibelius
”Finlandia” (1899, omarbetad 1900) och den patriotism som rådde vid tidpunkten. ”Finlandia”
hette, intressant nog, ”Finland uppvaknar” i sin ursprungliga version.186 I Eklunds sång skildras
nämligen ett Finland som håller på att ömsa hud, en metafor för uppvaknande eller förnyelse.
Men jag uppfattar inte ”Finland” som en patriotisk sång. Snarare är den en reflektion kring och
värdering av ett hemland med betoning på hbtiq-personers rättigheter, menar jag.

186

Bertil Blom, ”Veckans Sibbe: Finlandia i alla (o)möjliga versioner”, Svenska Yle 27.5 2015, uppdaterat 2.6
2015, https://svenska.yle.fi/artikel/2015/05/27/veckans-sibbe-finlandia-i-alla-omojliga-versioner (hämtat 18.4
2021).

69

Miranda Eklund
I ”Finland” skildras ett ”vi” i rörelse. Användningen av pronomenet är konsekvent sången
igenom, förutom på ett par ställen där pronomenet ”jag” eller ”du” används. Vem som innefattas
i detta kollektiva ”vi” blir aldrig klarlagt. Jag får uppfattningen av att det även skiftar mellan
verserna och mellan versraderna i samma vers. Det finns någonting i sången som undflyr ett
tolkningsslut. I sångens första vers skulle ”vi” kunna röra sig på en hög abstraktionsnivå och
avse relationen mellan Finland och Ryssland, en relation som innefattar krigets minnen och
fiendskap. ”Vi” skulle också kunna avse två unga män, något som artikuleras senare i sången i
och med användningen av ”pojkar” och ”broder” när kommunikationen riktas direkt till
personerna som innefattas i ”vi”.
”Finland”
[vers 1]
Vi kan va fiender,
hopplöst förälska i lögner.
Jag har in till ien, som itt et a huört.
Vi möttest i tystnad trots stora förbud.
Fö Finland fanns strax bakom knutin
å ömsa sänn hud.

Vi kan vara fiender,
hopplöst förälskade i lögner.
Jag har en till en, som du inte har hört.
Vi möttes i tystnad trots stora förbud.
För Finland fanns strax bakom hörnet
och ömsade sin hud.

[vers 2]
Broder, skoåd framoåt.
Pendolino röikär tongt jönom Vyborg.
Moskva je laangt bort å bakom de nu.
Vi lifta froån Lahtis tärt tuman vort soår.
Fö Finland fanns strax bakom knutin
å jag fråga ”noår?”.

Broder, se framåt.
Pendolino röker tungt genom Viborg.
Moskva är långt bort och bakom dig nu.
Vi liftade från Lahtis tills tummarna blev ömma.
För Finland fanns strax bakom hörnet
och jag frågade ”när?”.

[vers 3]
Vi soåt oåp me in journalist,
oppväxt bak nierlagd fabrikär.
Rubrikän skräik ”SPIONAGE”
baket än stånd.
”Pojkar, ni väit väl ni slåss me in storm?”.

Vi satt på med en journalist,
uppväxt bakom nerlagda fabriker.
Rubrikerna skrek: ”SPIONAGE”
efter en stund.
”Pojkar, ni vet väl ni slåss med en storm?”.

[vers 4]
Vi stäig oåv vör stadsparken
å gift ås i smyg ynjy alman.
Räine foll nier, som konfetti åp oås.
He händ it åp rektit,
men än foår man loås.
Hm m m mm m.

Vi steg av vid stadsparken
och gifte oss i smyg under almarna.
Regnet föll ner, som konfetti på oss.
Det hände inte på riktigt,
men än får man låtsas.
Hm m m mm m.

70

Miranda Eklund

[stick]
Hm, mm, mm.
Hm, mm, mm.
Hm, mm, mm.
Hm.

Hm, mm, mm.
Hm, mm, mm.
Hm, mm, mm.
Hm.

[vers 5]
Spring in åp Teboil
å tjyöp me än inplasta smörgås.
Skoåd åm di verkar va villi ti prut.
Ja legst nier vör diitje å dagdrömd me bort,
medan solän jieg nier bakom knutin
ti slut.

Spring in på Teboil
och köp mig en inplastad smörgås.
Se om de verkar vara villiga att pruta.
Jag lade mig ner vid diket och dagdrömde mig bort,
medan solen gick ner bakom hörnet
till slut.

[vers 6]
Åh broder, haald om me.
He känns som mett innersta fryser.
Tror du vi döir schär bland gamar å lik?
Fö kroppin känns fati, fast sjielin e rik.
Di säir, Finland finns strax bakom knutin
å he bryr se stjiit.
Nä, Finland finns strax bakom knutin
å jag vill far tiit.

Åh broder, håll om mig.
Det känns som mitt innersta fryser.
Tror du vi dör här bland gamar och lik?
För kroppen känns fattig, fast själen är rik.
De säger, Finland finns strax bakom hörnet
och det bryr sig skit.
Nej, Finland finns strax bakom hörnet
och jag vill åka dit.187

Huvudkaraktärerna i ”Finland” träffas i hemlighet på grund av de förbud som råder. I början av
sången befinner de sig i närheten av Finland, men ändå inte i landet. De lämnar Moskva bakom
sig, och till Finland anländer de i sångens andra vers. Om man betraktar personerna som ett
homosexuellt par ter sig resan till Finland som ett sätt att kunna leva ut sexualiteten på.
Karaktärerna tvingas kanske smyga med sin kärlek för att inte stöta sig med de i Ryssland
stränga maskulina hegemonierna och heteronormerna. I landet råder starka tendenser till
patriarkala manlighetsideal. En man som bryter med ett sådant ideal betraktas som ett hot – och
anses samtidigt vara svag. Till ”svaga” maskuliniteter, långt nere på maskulinitetshierarkins
stege, räknas bland annat homosexuella män. En sådan syn bottnar i patriarkatets kulturella och
sociala definitioner av män. I boken Maskuliniteter (1996) konstaterar Connell att sådana som
bryter med maskulina hegemonier rentav kan anses sakna maskulinitet i den patriarkaliska
kulturen: ”Denna tolkning är uppenbart kopplad till vår kulturs vanligaste föreställning om

187

Eklund 2018, ”Finland”.

71

Miranda Eklund
sexualitetens mysterier, nämligen att motsatser dras till varandra. Om någon dras till det
maskulina måste den personen vara feminin – om inte kroppsligen så på något sätt
själsligen.”188 Men som Connell poängterar, maskuliniteter behöver förstås i plural som
sinsemellan olika och dynamiska.189 I ett samhälle där hegemonier skapar ideal brukar sådant
som upplevs hotfullt förbjudas eller föraktas, också om det handlar om kärlek. Jag förstår
personernas smusslande i ”Finland” som ett resultat av en sådan hegemoni. Genom att resa till
Finland hoppas de på förändring: ”Di säir, Finland finns strax bakom knutin / å he bryr se stjiit.”
Finland tog ett viktigt steg mot jämlikhet när riksdagen godkände ett medborgarinitiativ om en
jämlik äktenskapslag 2014. Medborgarinitiativet samlade över 166 000 underskrifter och var
det första någonsin att godkännas av riksdagen.190 Att lagändringen stadfästes var ingen
självklarhet och diskuterades flitigt i Finland under 2010-talet. Lagutskottet röstade ner
lagförslaget såväl 2013 som 2014, men när riksdagen tog ställning till medborgarinitiativet
2014 var en knapp majoritet för en könsneutral äktenskapslag. Lagen trädde i kraft 2017 och
innebär att alla par, oavsett könstillhörighet, ska ha rätt att gifta sig, adoptera tillsammans och
ha samma efternamn. När Rickard Eklunds sång ”Finland” blev till pågick intensiva debatter
kring samkönade äktenskap och polariseringen var stor.
Motståndet mot homosexualitet bottnar ofta i en föreställning om genus som, tvärtemot de
teoretiska utgångspunkterna i avhandlingen, någonting biologiskt deterministiskt och
kulturessentialistiskt. Nina Lykke konstaterar att den gemensamma nämnaren hos synsätten är
en monokausal och deterministisk koppling från biologiskt kön till socialt kön: ”En stereotyp
uppfattning av det biologiska könets universella betydelse eller en statisk föreställning om vad
det innebär att vara kvinna eller man i en viss kultur, används för att förklara och motivera
sociokulturella könsrelationer och identiteter.”191 Hon betonar att synsätten ofta har använts för
att legitimera samhälleliga hegemonier, social olikhet, exploatering, förtryck och exkludering.
Dit hör bland annat sexism, rasism, etnocentrism, heteronormativitet, homofobi och ålderism:
”De har kunnat dra nytta av den auktoritet som i den moderna perioden politiskt har delegerats
till naturvetenskap och medicin. Genom att på så kallad vetenskaplig grund hänvisa till en
188

R.W. Connell, Maskuliniteter [1996], Bokförlaget Daidalos, Göteborg 1999, s. 163.
Connell 2000, s. 10.
190
Johanna Grönqvist, ”50 år sedan Finland avkriminaliserade homosexualiteten. Milstolpar i Finlands
regnbågshistoria”, Svenska Yle 10.1 2021, uppdaterat 10.1 2021, https://svenska.yle.fi/artikel/2021/01/10/50-arsedan-finland-avkriminaliserade-homosexualitet (hämtat 25.1 2021).
191
Lykke 2009, s. 34.
189

72

Miranda Eklund
’oföränderlig’ natur har en biologiskt deterministisk argumentation använts för att bromsa
social och kulturell förändring mot ett mer jämställt, demokratiskt och mångfaldigt
samhälle.”192
Att sången framförs avskalat och nedtonat skulle kunna vara en fingervisning om karaktärernas
hemliga kärlek. Det ensamma pianot medför också en intimitet i sången. Framställningen är
förtrolig, eventuellt till följd av hegemoniers fördömande av homosexualitet, men också på
grund av sångtextens osäkerhet i stort. När karaktärerna i ”Finland” anländer till Finland möts
de av andra slags fördomar än i hemlandet, fördomar som bottnar i den tidigare infekterade
relationen mellan Finland och Ryssland. I den tredje versen beskylls de för spionage efter att
ha liftat med en journalist. I slutet av versen framgår det att de båda pojkarna har en komplicerad
framtid framför sig: ”’Pojkar, ni väit väl ni slåss me in storm?’” Livet i Finland ter sig inte så
bekymmerslöst som de hade hoppats, och de sista raderna i sångens sista refräng förefaller som
en lögn: ”Di säir, Finland finns strax bakom knutin / å he bryr se stjiit.” Fördomar finns även i
Finland.
I sångens fjärde vers gör cellon intåg samtidigt som ett bröllop äger rum. Kombinationen av
instrumenten piano och cello skapar en tvåsamhet som fördjupar budskapet i sångtexten.
Samtidigt bidrar cellon med en vemodig klang, ett vemod som återfinns i sångtexten. Bröllopet
är enbart en fantasi, ännu inte genomförbart: ”Vi stäig oåv vör stadsparken / å gift ås i smyg
ynjy alman. / Räine foll nier, som konfetti åp oås. / He händ it åp rektit, / men än foår man loås.”
Versen blir som en utlösande faktor som för med sig en tveksammare och försiktigare stämning
i sticket som följer. Eklunds sång övergår till ett hummande och fonotexten förändras till att
helt bestå av fritt gestaltade tecken. Dynamiken i de musikaliska tecknen tillför den trevande
karaktären i sekvensen. Tempot saktar ner, pianot spelar svagare, det hörs ett lätt knäppande på
stråkinstrumentens strängar. Vartefter sticket framskrider tilltar musiken i styrka. Klangfärgen
förvandlas genom crescendot och bort suddas tveksamheten för att i stället ersättas med
intensitet och bärkraft. Sticket blir som en progression.
Låtens sista vers efter stickets crescendo inleds därmed i forte, tillsammans med en sångtext
som i allra högsta grad signalerar samtid: ”Spring in åp Teboil / å köp me än inplasta smörgås”.
Versraderna är en konstrast till sångens i huvudsak abstrakta karaktär. ”Finland” innehåller få

192

Lykke 2009, s. 32–33.

73

Miranda Eklund
bestämda namn. Land och orter nämns vid namn – precis som ett snabbtåg – men i övrigt sticker
Teboil ut. Tillsammans med den inplastade smörgåsen skapas tidsmarkörer och en
verklighetsimitation som känns malplacerad. En möjlig tolkning av versraderna är att
smörgåsinköpet på Teboil visar på en resa som fortsätter. De gånger jag har köpt en smörgås
på Teboil har jag varit på väg. Bensinmackar är en anhalt på vägen, en plats för en bensträckare
innan resan åter tar vid. Karaktärerna i ”Finland” fortsätter sin resa, men det är en resa som inte
förankras i fysiska platser, utan snarare en symbolisk resa. Vilken slutdestination har de?
Kanske är det friheten att få uttrycka sin identitet som de färdas mot. Eventuellt kan man också
se den inplastade smörgåsen som en symbol i sig. Plasten används av hygieniska orsaker. Olika
smörgåsar ska inte röra vid varandra, inte spilla ut sin fyllning på ytan under. På samma sätt
färdas karaktärerna i en samtid som räds sammanblandning av oliktänkare och normbrytare
med hegemoniers undersåtar.

6.2. Bror på ”låtsas”
I detta kapitel undersöker jag genusprojektets fluiditet och framlekande i sången ”Tuva”. I
”Tuva” skildras, vad det verkar, två pojkars barndom och uppväxt, jaget och Tuva. Det blir
emellertid aldrig klarlagt om Tuva är en riktig person eller om Tuva skapas i subjektets tankar.
Analysen undersöker huruvida det är möjligt att se sången som ett uttryck för transfrågor, trots
de många motsättningar och nyanser som finns i ”Tuva”.
”Tuva”
[vers 1]
Ha et naongaang sitt e stim me netingar?
Hör flotchin lockas ti e fecklampsken?
Jag å brorsan, vi va fasciniera.
Vi for nier ti ooän varje fridaskvield.
Å vattne jieg nästan opp ti kniedän;
äin gaang kom vi häim me sura strompår.
Å vi pieda häim uvi Äide i räine
å stjäit i kva grannan sku säi om he.

Har du någonsin sett ett stim med nejonögon?
Hur flocken lockas till ett ficklampsken?
Jag och brorsan, vi var fascinerade.
Vi for ner till ån varje fredagskväll.
Och vattnet gick nästan upp till knäna;
en gång kom vi hem med sura strumpor.
Och vi cyklade hem över Eidet i regnet
och sket i vad grannarna skulle säga om det.

[vers 2]
Di sa att brorsan va in stor förlorar.
”Kva je Tuva fö na jävla namn?”.
Men man var itt naa fö att grannan tror a
å Tuva veta no att han va han.
Å vi va all bryödär i hande byin;

De sade att brorsan var en stor förlorare.
”Vad är Tuva för nåt jävla namn?”.
Men man blir inte nåt för att grannarna tror det
och Tuva visste nog att han var han.
Och vi var alla bröder i den där byn;

74

Miranda Eklund
vi byggd broar som vi sedan bränd.
Å lyst i fönsträn å läita netingan.
Å laga ås stridand me all vi känd.

vi byggde broar som vi sedan brände.
Och lyste i fönstren och letade efter nejonögon.
Och blev osams med alla vi kände.

[refräng 1]
Välkumin in hit ti mett kvartier.
Shenn je så tomt så man hyör hjulän svieng.
Å shenn kombär Tuva åp e 12” pied
bare fö ti haald koll åp kva polisän jier.
Huörd et om papp hans? Han foll i haave.
Typiskt han, an vela hamn i blaade.

Välkommen in hit till mitt kvarter.
Här är det så tomt att man hör hjulen svänga.
Och här kommer Tuva på en 12” cykel
bara för att hålla koll på vad polisen gör.
Hörde du om pappa hans? Han föll i havet.
Typiskt han, han ville hamna i tidningen.

[vers 3]
Papp va in fiskar å hoål åp sortin.
Ja minns änn spiitjin, kvann råtchin hängd.
Å han låfta starkt oåv sik å Northy.
Äin gaang va itt an häim ti kl. 5.
Å Tuva svor ut ”jävla fyllhond”
å slo såndär bilin hans me in stäin.
Åså to an piede å for ut i räine.
Å baket he, så kom an aldri häim igen.

Pappa var en fiskare och svår på spriten.
Jag minns alltjämt spiken, där rocken hängde.
Och han luktade starkt av sik och North state.
En gång var han inte hemma till kl. 5.
Å Tuva svor ut ”jävla fyllhund”
och slog sönder bilen hans med en sten.
Och så tog han cykeln och for ut i regnet.
Och efter det. Så kom han aldrig hem igen.

[refräng 2]
Välkumin in hit ti mett kvartier.
Shenn je så tomt så man hyör hjulän svieng.
Å shenn kombär Tuva åp e 12” pied
bare fö ti haald koll åp kva polisän jier.
Huörd et om papp hans? Han foll i haave.
Typiskt han, an vela hamn i blaade.
Men an kom itt opp namäir.

Välkommen in hit till mitt kvarter.
Här är det så tomt att man hör hjulen svänga.
Och här kommer Tuva på en 12” cykel
bara för att hålla koll på vad polisen gör.
Hörde du om pappa hans? Han föll i havet.
Typiskt han, han ville hamna i tidningen.
Men han kom inte upp igen.

[refräng 3]
Allt ha ändra shenn i mett kvartier
Allt ha ändra shenn i mett kvartier;
byabodän ha besluta stieng.
Shenn kombär Tuva åp e 12” pied,
bare fö ti haald koll åp kva polisän jier.
Å huörd et om papp hans, an foll i haave.

Allt har ändrat här i mitt kvarter
Allt ha ändrat här i mitt kvarter;
bybutiken har beslutat stänga.
Här kommer Tuva på en 12” cykel,
bara för att hålla koll på vad polisen gör.
Och hörde du om pappa hans, han föll i havet.

Men an kom itt opp namäir.

Men han kom inte upp igen.

[outro]
Än idag var vi behandla som na netingar.
Lampon lysär mot boånän, som vort stor.
Ja minns,

Än i dag blir vi behandlade som nejonögon.
Lampan lyser mot barnen, som blev stora.
Jag minns,

75

Miranda Eklund
ljude oåv Tuva hiengär tongt bak mieg som kättingan.
Di säir, tenn kombär pojtchin som
pieda runt me in låtsasbror.
Tenn kombär pojtchin som
pieda runt me in låtsasbror.
Tenn kombär pojtchin som
pieda runt me in låtsasbror.

ljudet av Tuva hänger tungt bakom mig som kättingar.
De säger, där kommer pojken som
cyklade runt med en låtsasbror.
Där kommer pojken som
cyklade runt med en låtsasbror.
Där kommer pojken som
cyklade runt med en låtsasbror.193

Sångens intrig, som tangerar utvecklingsromanen i innehåll och berättargrepp, berättas fram ur
jagperspektiv. Jaget, som aldrig ges något namn, börjar med att ställa en fråga: ”Ha et
naongaang sitt e stim me netingar? / Hör flotchin lockas ti e fecklampsken?” Frågan skulle
kunna vara riktad till lyssnarna som ett sätt att slussa dem tillbaka till den egna barndomen, för
att få dem att minnas eventuella fiskestunder och experiment. Barndomsminnen ges nämligen
stor plats i sångens första vers. Där finns fascinationen för naturen, lekar som kunde göra en
totalt nedsolkad, cykelturer som inget väder i världen kunde stoppa – gemensamma upplevelser
för många personer uppvuxna på landsbygden. I lekens tecken upptäcker jaget omgivningen
tillsammans med brorsan Tuva.
Fonotexten är likaledes lekfull. Metriskt består ”Tuva” främst av jamber och trokéer.
Närpesdialekten bidrar med en hel del assonanser och halvassonanser som gör Eklunds sång
synnerligen rytmisk. I den första versen förekommer ord som ”fasciniera”, ”fridaskvield” och
”kniedän”, som alla innehåller vokalförbindelsen ie. Versen avslutas med rader rika på
diftongen äi: ” Å vi pieda häim uvi Äide i räine / å skäit i kva grannan sku säi om he.” Ord som
innehåller ie och äi varieras i såväl verser som i refrängen. Därtill hittas flera allitterationer: ”Å
vi va all bryödär i hande byin; vi byggd broar som vi sedan bränd.” Hillevi Ganetz menar att
förstärkningen av det rytmiska genom musiken, kombinationen av det symboliska och det
semiotiska, är det väsentliga för rocktexter.194 Av sångerna på 1. (ätt) sticker ”Tuva” ut med att
vara den sång som innehåller allra flest ljudrim. Det gör att rytmiken är av stor vikt för
tolkningen av ”Tuva”. Den knyter an till barndomens lek.
De musikaliska tecknen och den musikaliska dimensionen återspeglar leken i de verbala
tecknen. I interaktionen fördjupar således musiken och sångtexten varandra. Klangfärgen är
lekfull sången igenom. ”Tuva” går i durtonart, med en ackordföljd som är uppsluppen och
munter. Den första versen är en aning nedtonad och består enbart av sång och piano. Men senare
193
194

Eklund 2018, ”Tuva”.
Ganetz 1997, s. 40–41.

76

Miranda Eklund
sväller instrumentuppsättningen ut till en lekfull blandning av slagverk, piano, gitarr, cello,
trumpeter och tuba. Slagverken spelas därtill med visp i stället för trumpinnar, vilket skapar
kontaktyta med och lånar element av jazzens energiska och musikaliskt svängande musikgenre.
I mellanspelet före andra versen tar vid träder två nästan retfullt spelande trumpeter in, vilket
understryker pojkarnas retfulla bus beskrivet i versen: ”vi byggd broar som vi sedan bränd. / Å
lyst i fönsträn å läita netingan. / Å laga ås stridand me all vi känd.” Olika teknologiska lösningar
har gjort det möjligt att i dag laborera med spatiala ljud. Enda Bates presenterar i The
Composition and Performance of Spatial Music (2009) olika tekniker som generellt används
för att skapa spatialitet i musiken. En av dem består i att manipulera tid eller ljudnivåer mellan
ett par högtalare, något som ofta benämns som stereofoni eller stereo.195 Trumpeterna i ”Tuva”
panoreras i varsin stereokanal, något som för tankarna till de två pojkarna och leken dem
emellan. Det är som om trumpeterna gestaltade kommunikationen dem emellan.
Det som föranleder instrumentens intåg och uppbrottet från den ensamma pianoslingan är
textraden ”Å vi pieda häim uvi Äide i räine / å skäit i kva grannan sku säj om he.” Att subjektet
och Tuva inte bekymrar sig om vad grannarna tycker om deras upptåg blir något av sångens
tes, ett uttryck från vilket allting tar fart vidare in i nästa sekvens av sången. I refrängen cyklar
Tuva runt på sin tolvtumscykel och fäster inte uppmärksamhet vid sådant som skvallras
runtomkring honom. Det enda som intresserar Tuva är byns poliser och deras agerande.
Cyklandet är ett led i leken mellan pojkarna. Sångens lekfullhet hindrar inte en gestaltning av
allvarligare teman som exempelvis transfrågor, menar jag. Tvärtom är greppet precis lika
verkningsfullt i och med att det skapar en motsättning som verkar spänningshöjande. Jag
refererar åter till Pierre Machereys tankar om den trasiga spegeln. Motsättningarna i ”Tuva” är
som kringspridda spegelskärvor. Varje spegelskärva gestaltar en liten bit av samtiden: ”The
images emerge from this laceration. Elucidated by these images, the world and its powers
appear and disappear, disfigured at the very moment when they begin to take shape.”196 I
musiken, precis som i texten, finns det saker som inte förmås sägas förrän lyssnaren försöker
se förbi det uppenbara i sången.
I Instagramversionen av ”Tuva” har texten sällskap av en rödlök. Kanske är löken en föraning
om att en mer ingående granskning av ”Tuva” visar på andra verkningspotentialer, att det visst
195
196

Enda Bates, The Composition and Performance of Spatial Music, Trinity College Dublin, Dublin 2009, s. 30.
Macherey 2006, s. 151.

77

Miranda Eklund
finns ett större allvar under en yta som döljer flera lager. Kanske är ”Tuva” precis som en lök,
att när man skär lite djupare så tåras ögonen.

Bild 5, ”tuva” vi. Översättning: men han kom inte / upp igen197

Mot bakgrund av en sådan syn skulle leken och cyklandet kunna ses som ett uttryck för
genuskonfigurationernas aktivitetsmönster. Raewyn Connell konstaterar att en stor del av unga
människors genusinlärning består i att lära sig genuskompetens genom att förhandla om och
navigera i genusordningen samt distansera sig från eller anamma en viss genusidentitet – att
göra genus, för att återknyta till Simone de Beauvoir. I tillägnandet av genus, påpekar Connell,
kan barn hoppa in och ut ur genusmönster, forma sina egna mönster av femininet och
maskulinitet. En del av njutningen som kan ses i genustillägnelsen är den lust som kreativitet
och rörelse skänker.198
Genusprojektet är lika ”ostatiskt” som pojkarnas rörelse genom sången. Genom rörelsen stöter
de på situationer som utvecklar strategier för hur de ska hantera genusrelationer. Tydligast blir
utvecklingen i mötet med den problematiska fadersfiguren, i vilket en distansering sker. I
197

Rickard Eklund, ”tuva” vi [bild], Instagram 13.7 2017, https://www.instagram.com/p/BWdmutaApUV/
(hämtat 18.4 2021).
198
Connell 2009, s. 134, 136–137.

78

Miranda Eklund
sångens tredje vers skildrar Eklund pappan som en alkoholiserad fiskare. När fadern inte
kommer hem till klockan fem blir Tuva förbannad och slår sönder hans bil med en sten. Vikten
av akten fastställs i musikvideon till ”Tuva”, där fyra ojämna stenar läggs i kanten av ett utdrag
av den tredje versen, vilket är skrivet i skrivmaskinstypsnitt.199 Jag ser Tuvas agens som ett
första steg i att bryta med den hegemoniska maskulinitet som fadern är en del av och som
premierar tuffhet framför familjenärvaro – den sortens genuspraktik där insatserna är höga och
som ofta är skadlig för kroppens fysiska välbefinnande, enligt Connell.200 Faderns alkoholism
är en sådan skadlig praktik, ofta föranlett av just hegemoniska strukturer.201 Önskan att få visa
sin tuffhet i offentligheten får också fadern att omkomma i en drunkningsolycka. Att Eklund i
musikvideons sista refränger låter diverse olika frön samexistera med texten blir intressant i
betydelsen genusprojekt – som att ett frö har såtts för förändring i och med Tuvas distansering.
I låtens sista sekvens, som är förlagd i nutid, samsas en blomkvist med en slipad sten. Om
stenarna tidigare varit skrovliga och obearbetade är det som att genusprojektet nu bearbetats
och slipats.

199

Rickard Eklund, Rickard Eklund – Tuva (lyrics) [video], YouTube 11.7 2017,
https://www.youtube.com/watch?v=UwWSO4khiVA (hämtat 18.4 2021).
200
Connell 2009, s. 134.
201
Connell 2009, s. 21. Forskning om mäns hälsa visar att män oftare än kvinnor missbrukar alkohol.

79

Miranda Eklund

Bild 6, stillbild ur musikvideon till "Tuva".202

Också i grannarnas kritiska förhållningssätt uppstår en situation för pojkarna att tackla i
tillägnandet av genus. Omgivningens fördömande följer dem sången igenom, som i följande
citat hämtat från sångens andra vers: ”Di sa att brorsan va in stor förlorar. / ’Kva je Tuva fö na
jävla namn?’.” Men grannarnas åsikter får inte brödernas identitet ur balans: ”Men man var itt
naa fö att grannan tror a / å Tuva veta no att han va han.” Att han väljer att performativt uttrycka
sig som pojke trots omgivningens fördömande är av egen agens i mötet med genusordningens
motspänstighet. Han lär sig att skapa sig som individ i mötet med omgivningen och att hantera
situationer där genusrelationer är närvarande.203 De fortsätter att färdas framåt, och i följande
versrad skildrar Eklund en bygemenskap där alla är som bröder. Här finns en motsättning och
en tvetydighet som bryter mot det nyss framställda fördömandet. Jag får intrycket av att raden
inte är sanningsenlig, eller i alla fall att den problematiserar brödraskapet. Den avslutas
nämligen av ett semikolon som för att gestalta ett perspektivbyte, och versens avslutande rader
visar igen på en instabil bygemenskap: ”vi byggd broar som vi sedan bränd. / Å lyst i fönsträn
å läita netingan. / Å laga ås stridand me all vi känd.” Raderna väcker frågor om vem som ingår

202

Rickard Eklund, Rickard Eklund – Tuva (lyrics) [video], YouTube 11.7 2017,
https://www.youtube.com/watch?v=UwWSO4khiVA (hämtat 18.4 2021).
203
Connell 2009, s. 138.

80

Miranda Eklund
i brödraskapet och vem som står utanför. Kan man vara en del av ett brödraskap samtidigt som
man är exkluderad?
Om man betraktar Tuva som en transperson är det inte osökt att tänka sig att hans deltagande i
samhället kantas av utanförskap. Transpersoner tillhör en utsatt minoritet. På grund av cisnormativiteten i samhället uppstår transfobiska strukturer som leder till diskriminering och
utanförskap. Jag menar att Eklund synliggör dessa strukturer i ”Tuva”. En av pojkarna som
Rickard Eklund porträtterar faller utanför heteronormen. Även om pojken identifierar sig
maskulint går han under namnet Tuva, ett namn som traditionellt sett är ett skandinaviskt
kvinnonamn. Detta normbrott får de kollektiva och obestämbara ”de” i sången att behandla
honom nedvärderande: ”Di säir, tenn kombär pojtchin som / pieda runt me in låtsasbror.”
Upprepningen av raden signalerar att de kollektiva byborna ser på Tuva som någonting
onaturligt och fixerar samtidigt normer om pojkar. Dessa könsskapande talhandlingar är
varaktiga och skapar ramar för naturligt versus onaturligt.204 Sådana som bryter mot den
vedertagna samhällsbilden ges enbart inträde till ett utanförskap som är starkt förankrat i en
dialektisk skillnad, hegemonins andre.
Trots att sångens icke-namngivna subjekt gör typiska ”pojkstreck” tillsammans med Tuva
accepteras Tuva aldrig som en normenlig pojke av den obestämbara massan. Trots att det
förflutit många år sedan Tuva senast cyklade längs kvarteret betraktas han fortsättningsvis som
en låtsaspojke. Bybutiken har beslutat stänga, allt har förändrats i kvarteret, men strukturerna
är bestående: ”Än idag var vi behandla som na netingar. / Lampon lysär mot boånän, som vort
stor. / Ja minns, / ljude oåv Tuva hiengär tongt bak mieg som kättingan”. Det är inte utan obehag
som subjektet minns händelserna kring Tuva i sin barndom, och hur rester av barndomstiden
fortfarande hänger kvar. Etablissemanget av hegemoniska strukturer och den bristande
acceptansen för transpersoner är också något som lyfts fram i intervjuer med transpersoner,
bland annat i Hufvudstadsbladet av journalisten Jennifer Snårbacka. Internaliserad transfobi
förekommer bland annat inom vården, men yngre generationer blir allt mer accepterande,
konstaterar Snårbacka i artikeln.205

204

Lykke 2009, s. 65–66.
Jennifer Snårbacka, ”Transpersoner känner sig ovälkomna i Finland: ’Det är mitt val om jag vill skaffa barn
eller inte’”, Hufvudstadsbladet 19.8 2018, https://www.hbl.fi/artikel/transpersoner-kanner-sig-ovalkomna-ifinland-det-ar-mitt-val-om-jag-vill-skaffa-barn-eller-inte-2/ (hämtat 13.1 2021).
205

81

Miranda Eklund
Sångens intrig sträcker sig mellan olika tidsperioder. Valet av tempus, preteritum, visar att
verserna utspelas i dåtid. I refrängerna däremot använder Eklund presens, vilket tyder på att de,
tillsammans med outrot, äger rum i nutid. Det finns ändå en nyansskillnad mellan sekvenserna.
Refrängernas tempus påminner mer om historiskt presens, vilket skapar en känsla av tidlöshet.
I den tredje versen försvinner Tuva för att aldrig komma tillbaka, men i refrängerna finns Tuva
kvar som om ingenting skulle ha hänt. Variationen av tempus skapar en spänning mellan
verserna och refrängerna. Att Eklund låter ”Tuva” sträcka sig mellan olika tidssfärer, mellan
barndom och vuxenhet, kan vara ett sätt att gestalta tillägnandet av genus som ett projekt som
är ständigt pågående. Det kan också vara ett sätt för Eklund att kommentera samtiden. Anna
Williams konstaterar att romanen ofta laborerar med det förflutna och förlägger handlingen till
gången tid, detta för att bättre kunna kommentera samtiden. Flera av de romaner som Williams
undersöker vänder sig till historien för att söka mönster och orsaker, men också för att uppfinna
historier om historien.206 Vid tidpunkten för ”Tuvas” tillblivelse debatterades såväl
transpersoners rättigheter som den finländska translagen livligt. Som det enda landet i Norden
att kräva sterilitet för juridisk könskorrigering mottog Finland kritik från institutioner som FN
och Europadomstolen för sin lagstiftning. Lagen, ibruktagen 2002, upplevdes föråldrad och
diskriminerande, och organisationer som Seta och Trasek förde kampanjer för en reform – något
som ännu inte skett.207
Det finns en tvetydighet i fonotexten som utmanar tolkningen av Tuva som transperson.
Begreppet ”låtsasbror” som framkommer i outrot kan syfta på en förminskning av Tuva, men
kan också tolkas bokstavligen. Tuva skulle kunna vara något påhittat och fiktivt – som en
låtsaskompis. Eventuellt är Tuva ett sätt för jaget att leva ut förtryckta önskningar och
handlingar hos sig själv, eller så fungerar Tuva som subjektets skyddsbarriär mot omgivningen.
När Tuva plötsligt försvinner för att sedan aldrig komma hem igen kanske han helt uppgår i
subjektet, eller så behövs han inte längre som subjektets betryggande hamn. Kanske får Tuva
liv hos subjektet genom en inre genomgång av yttre händelser, en individuell tankeprocess hos
subjektet som speglar den sociala verkligheten runtomkring. Tuva kanske blir till i det
ögonblick då subjektet stöter på situationer som får honom att känna sig sårbar, som i mötet
med det fördömande kollektivet eller i efterdyningarna av faderns försvinnande.

206
207

Williams 2002, s. 19.
Snårbacka 2018.

82

Miranda Eklund
Då Eklund i växling mellan falsett och fullröst sjunger raderna ”Tenn kombär pojtchin som /
pieda runt me in låtsasbror.” panoreras instrumenten cello och piano i varsin stereokanal, vilket
skapar rymd i musiken. Men denna stereofoni skapar tillika effekten av att som lyssnare vara
fångad mitt emellan poler. Cello och piano strömmar över lyssnaren som om de vore två olika
röster. Det är som om de debatterade lekfullt från varsin sida av rummet – Tuva och subjektet,
jämsides men även kontra varandra. När lyssnaren positioneras i mitten mellan de båda
instrumenten är det också som om två möjliga scenarion presenterades parallellt. Vi kan inte
anta att perspektivet alltid är det samma sången igenom. Eklunds sånger har visat på en
mångfald av röster, och ”Tuva” är inget undantag. De spretiga och fragmentariska refrängerna
tyder på minst två olika perspektiv, ett jag och en skvallrande person. Textuella tvetydigheter
förstärks således i de musikaliska tecknen.
Överlag är det i refrängerna som de flesta spänningar uppstår. När Eklund i den tredje refrängen
sjunger raden ”bare fö ti haald koll åp kva polisän jier” tar instrumenten en abrupt paus för att
i stället ge utrymme åt de verbala tecknen. Orden blir fokuserade och överordnade musiken.
Vad som i stället skulle kunna tala för orden som musifierade är det faktum att en stor del av
texten i skivkonvolutet är oläslig. Emellertid är det mycket som sägs genom textens oläslighet.
Sångens avslutande delar täcks bitvis av ett behandlat fotografi som föreställer två pojkar som
sitter på motorhuven till en gammal bil. Den ena pojken ser ut att skratta, eller så är det skrik
som kommer över läpparna. Från bilens lyktor går trådar ut mot andra sånger, och ”Tuva”
förenas således med ”Dalin”, ”1898” och ”Vindin”.208 I ”Dalin” finns, precis som i ”Tuva”, en
försvunnen far. I ”1898” är det sångens subjekt mot världen, med pennorna höjda mot svärden
– precis som pojkarna i ”Tuva”, som cyklar undan den fördömande omvärlden. Och ”Vindin”
är igen ett exempel på där samhällsstrukturer skapar utanförskap.
Till estetiken på skivkonvolutet hör även att en del ord är överkryssade som om bokstäverna i
all hast slagits ner i fel ordning på skrivmaskinen – eller som om berättaren ångrat sig, som om
texten stretar emot. Genom det estetiska greppet slår Eklund följe med finlandssvenska
författare som Bosse Hellsten. Hellstens dikter, skrivna i skrivmaskinstypsnitt, innehåller flera
överstrykningar som är lika viktiga för tolkningen som texten i övrigt.209 Eklunds ”skrivfel”
förekommer enbart då subjektets fader förekommer i sången, och särskilt när faderns
208

Se bilaga s. 99.
Se exempelvis Bosse Hellsten, Solen dånar på, Schildts Förlag, Helsingfors 2011. I diktsamlingen är
överstrykningar en del av stilistiken.
209

83

Miranda Eklund
förolyckande omnämns. Det ger intrycket av att fadersfiguren är förenad med en inre kamp hos
subjektet. Faderns försvinnande genererar motsträvighet – subjektet verkar ha svårigheter att
uttrycka sig om händelsen, som alldeles tydligt skapat sår hos pojken. Överkryssningen är som
mest påtaglig efter raderna i den näst sista refrängen där det för första gången konstateras att
fadern inte överlevde havet: ”Huörd et om papp hans? Han foll i haave. / Typiskt han, an vela
hamn i blaade. / Men an kom itt opp namäir.” Sju ilskna kryss följer på refrängens sista rad,
som dessutom sticker ut genom att bryta mot assonanserna i de tidigare raderna, något som
ytterligare understryker betydelsen av uttrycket.
Därefter tar den allra sista refrängen vid, en refräng som genomgår en del förändringar i
jämförelse med sångens tidigare sekvenser. Initialt upprepas raden ”Allt ha ändra shenn i mett
kvartier”. Med texten följer obalans i sångens rytmik. Slagverken bryter kompmönstret med
hjälp av trumfyllningar, förvisso ingenting ovanligt i den annars lekfulla klangfärgen men likväl
någonting som fångar lyssnarens intresse. Trumfyllningarna är påtagligt längre än de fyllningar
som förekommer tidigare i sången. Därtill sker en tonartshöjning. Ulf Lindberg konstaterar att
strukturbrott ofta används i sånger när något viktigt vill bli sagt – de kan betraktas motiverande
ur narrativ synvinkel. Tonartsbyten kan exempelvis markera en begynnande desperation, menar
han.210 Genom strukturbrottet får jag intrycket av att Eklund motsäger sig själv. Det är som att
sångens subjekt försöker intala sig själv att förändring har skett, även om så inte är fallet. Däri
ligger en växande desperation som är kännetecknande för Eklunds samtid. Förlegade ideal som
inte tillåter mänsklig mångfald lever kvar för samtiden att brottas med, i hopp om förändring.

210

Lindberg 1995, s. 42–43.

84

Miranda Eklund

7. Sammanfattning och diskussion
I denna avhandling har jag undersökt Rickard Eklunds debutalbum 1. (ätt) utgående från ett
litteratursociologiskt perspektiv. I albumet skildrar Eklund, iklädd Närpesdialektens språkdräkt,
några av samtidens stora sår. Sångernas tematik präglas av en resistans mot ett
majoritetssamhälle som legitimerar orättvisor, olägenheter och förtryck. I Eklunds användning
av fragment och motsättningar tecknas samtiden, och det är i sångernas flerstämmighet och
tvetydighet som Eklunds samhällsreflektion hittas. I sångtexterna skapas krokar ut mot
samhälleliga förändringar och brytningspunkter. Den skildrar tystnadskulturer, psykisk ohälsa
och förtryck som tidigare varit tabubelagda i den offentliga diskussionen. Den ovanliga
instrumentuppsättningen som albumet byggs upp av samverkar med sångtexten och förstärker
budskapen. Instrumenten ger ibland upphov till en intim närhet. Ibland bryter något instrument
med harmonin och utmärker sig genom att vara retfullt gäckande. Ibland används instrumentens
intensitet och stegring som ett sätt att skifta perspektiv eller pocka på uppmärksamhet. Med
hjälp av instrumenten skapas rytm och klangfärg som bidrar till min tolkning av sångerna.
Därtill för Eklunds användning av rösten med sig betydelser som inte kan förbises. Att jag i
avhandlingen utgår från fonotexten gör att jag kan fånga upp dessa betydelser.
Albumet inleds med sången ”Finland”. I sången befinner sig karaktärerna på resa i hopp om att
nå frihet att uttrycka sin identitet. Hegemonisk maskulinitet och starka heteronormer
kommenteras i rörelsen från Ryssland till Finland, men Finland är långt ifrån fördomsfritt.
”Tuva” skildrar barndom och uppväxt. Antingen är karaktären Tuva en låtsaskompis som
subjektet skapat som ett sätt att hantera sorgen över faderns alkoholism och frånvaro, eller också
är Tuva en transpojke som skapar och omförhandlar sin genusidentitet. Hans feminint klingande
namn gör att grannarna förhåller sig kritiskt till honom eftersom namnet inte överensstämmer
med genusordningens förväntningar. I ”Tuva” skildras en längtan efter förändring, men också
nostalgi över den tid som varit. Hegemoniska maskuliniteter går igen i ”Dalin”, där sångens
karaktärer står för olika slags maskuliniteter – en frånvarande far och en känslosam son. I
breven dem emellan skildras kommunikationssvårigheter men också ett försök att nå fram
genom en tradition av tystnad som allt mer luckras upp i vår samtid. Tystnadskulturen bryts
även i ”Fjälin”, där sexuella trakasserier och övergrepp kommer upp till ytan. Eklund sjunger

85

Miranda Eklund
fram ett lapptäcke av olika röster, mer eller mindre anonyma. De många perspektiven bidrar till
att ge ett vittnesmål kring ett av samhällets smutsigaste maktmissbruk – våldtäkten.
Människans position i en sekulariserad värld ifrågasätts i ”Hjärta utvärtes”, i vilken en insekt
likställs med flugan. Det är som om Eklund med sången vill problematisera människans roll i
en antropocen tid. Samtidigt präglas sången av psykisk ohälsa i och med det kvinnliga
subjektets mentala och fysiska krympande. I ödmjukheten kan människan hitta tillbaka till
naturens harmoni. Psykisk ohälsa belyses även i ”Sömntåg”. I den mest levande av stunder gör
sig döden påmind, kanske genom att en närstående går bort eller också för att man själv söker
den. Depression och suicid är globala hälsoproblem som ökar i omfattning. Självmord begås i
högre grad av män än av kvinnor. I ”Sömntåg” skildras mäns olika förhållningssätt till döden
när en jagar den och en väntar in den.
Tematiken jag tagit fasta på i mina analyser av sångerna återkommer och fördjupas i många av
Eklunds Instagramdikter och i musikvideon till ”Tuva”. Det är tydligt att han inte ansluter sig
till dialektskriveriets tradition av komik och exotiserande. I stället vänder han sig till allvaret
när han tecknar människan i kris. Redan valet att sjunga på dialekt signalerar ett ideologiskt
ställningstagande. I stället för att välja ett nationellt eller internationellt gångbart språk använder
han sig av sitt modersmål och tillika känslospråk, även om det står i opposition till
musikmarknadens säljkrav. Dialekten ger samtidigt den tilltänkta publiken en större närhet till
artisten Eklund och möjliggör i högre grad att identifikation äger rum – en stor fördel när man
vill nå fram med budskap.
En frågeställning som jag länge brottades med under skrivandet av avhandlingen var hur jag
skulle benämna det som Rickard Eklund gör i sina sånger. Är han samhällskommenterande i
sin gestaltning av samtidens brännande frågor? Är han civilisationskritisk eller socialt
engagerad? Kantas hans produktion av politiska ställningstaganden? I min osäkerhet kring
lämplig terminologi uppenbaras en definitionsproblematik. I själva verket skulle det mesta
kunna klassas som politik. Politik är någonting som uppstår i våra läsningar och i våra blickar,
bortom författarnas kontroll och intentioner. Ingen kan avgöra vad politik är för någon annan.
Valet av terminologi föll slutligen på Eklunds sånger som samhällskommentar. I begreppet
innefattas politik men det är samtidigt mer konciliant. Ordet politik väcker konnotationer till
högljudda debatter och argument tydligt kopplade till en viss åskådning. Med begreppet tar jag
86

Miranda Eklund
ett steg tillbaka från det tydligt aktivistiska och undviker således en alltför snäv begränsning av
perspektiv.
Det finns flera finlandssvenska poeter vars verk kännetecknas av starka politiska
ställningstaganden. Under 1960- och 70-talet skrev poeter som Gösta Ågren, Lars Huldén, och
Claes Andersson med socialt engagemang. Rosanna Fellmans Strömsöborna (2019) och Adrian
Pereras White Monkey (2017) är exempel på politiserande diktsamlingar som verkar ha gjort
återtåg på den finlandssvenska litteraturarenan på sistone, och precis som Eklund knyter de an
till den samhällstillvända 1960- och 70-talspoesin. Som jag har visat i avhandlingen kan
författarens ståndpunkter skönjas i en mångfald av perspektiv, där gränserna mellan ett diktjag
och ett annat är synnerligen otydliga. Hos Eklund är den polyfona strukturen en förutsättning
för sångernas samhällsreflektion. Samtidigt är den också en del av genrekonventionen såsom
det betydande fragmentets konst. Flera av sångerna är som ett lapptäcke av olika tidsperspektiv
och berättarperspektiv. Pronomen är rörliga och blandas titt som tätt. Mellan dåtid och nutid
har gränserna suddats ut. Också närvaron av artistens röst skapar en konflikt mellan personen
Eklund och karaktärerna i Eklunds sånger. Vems röst det är som kommer till tals blir något
gåtfullt, och där bereds lyssnaren en medskapande och kreativ roll i tolkningen av verket.
Den här avhandlingen lyfter frågan om hur litteraturen kan representera verklighet och
samhälle, men också vad som kan räknas som litteratur. Att Bob Dylan tilldelades Nobelpriset
i litteratur 2016 är ett led i utvidgandet av litteraturbegreppet, en ståndpunkt som även befästs
i mitt val av primärmaterial. Diskussionen kring dikotomin hög och låg kultur är uttjatad och
ofruktbar. Rickard Eklunds 1. (ätt) är inte mindre adekvat litteratur att analysera i en
litteraturvetenskaplig avhandling på grund av att det är ett musikalbum – det visar inte minst
Nobelkommitténs val av Dylan som pristagare. Analyserna av Eklunds sånger ger viktiga
bidrag till en fortsatt diskussion. Eklund lyfter samhällsfrågor som behöver ventileras och i sin
samhällsreflektion använder han sina egna erfarenheter som fond: ”En ny dag / ny personlig
kris”, som han uttrycker det i den upplästa dikten på albumet. Han söker en förändring lika
mycket som han skildrar den. I sitt budskap riktar han sig till lyssnarna – till de lokala, till
Övermarkborna, till vem som helst som råkar snubbla över hans verk. Precis som att han ofta
använder sig av det kollektiva pronomenet ”vi” visar Eklund på ett kollektivt förhållningssätt
till möjligheten att påverka, bland annat i den upplästa dikten:

87

Miranda Eklund
Jag är tung men vi är tyngre tillsammans.
Vi håller oss kvar på marken,
vi och vår framtid,
djupt förankrade i denna sura österbottniska sulfatjord.211

Likt ett ankare gräver sig orden ner i den österbottniska jorden från vilken Eklund är sprungen
och i hans författarskap och artisteri fungerar det lokala som en grund från vilken allting spirar.
Han låter ofta intrigen utspelas på platser som är kännetecknande för västkustens landsbygd. I
”Sömntåg” befinner sig subjektet på en åker i sångens ena vers – en fingervisning till
landskapets agrara historia. I ”Fjälin” syns det spår av De Geer-morän på kläderna och
jungfrudansen kopplar samman sången med kustremsans kulturhistoria. I ”Tuva” cyklar
pojkarna genom de närpesiska skogarna. När allt kommer omkring är det kanske just i
Österbotten som 1. (ätt) behövs som allra mest. När jag försiktigt tar vinylskivan ur sitt fodral
och sätter den i skivspelaren för att sedan sätta nålen i rörelse, då är det toner av förändring som
spelas.

211

Eklund 2018, namnlös dikt.

88

Miranda Eklund

Litteraturförteckning
Primärlitteratur
Eklund, Rickard, 1. (ätt) [album], 2018 [egen utgivning]
Eklund, Rickard, Rickard Eklund – Tuva (lyrics) [video], YouTube 11.7 2017,
https://www.youtube.com/watch?v=UwWSO4khiVA (hämtat 18.4 2021)
Eklund, Rickard, ”tuva” vi [bild], Instagram 13.7 2017,
https://www.instagram.com/p/BWdmutaApUV/ (hämtat 18.4 2021)
Eklund, Rickard, stjiti [bild], Instagram 28.4 2017,
https://www.instagram.com/p/BTalxKMgFXY/ (hämtat 19.4 2021)
Eklund, Rickard, cellskapelsän [bild], Instagram 15.10 2017,
https://www.instagram.com/p/BaQ2C90gDMc/ (hämtat 19.4 2021)
Eklund, Rickard, saknast [bild], Instagram 25.5 2017,
https://www.instagram.com/p/BUgR1L5gpRU/ (hämtat 19.4 2021)
Eklund, Rickard, insidon [bild], Instagram 29.3 2017,
https://www.instagram.com/p/BSOBoEEAWEg/ (hämtat 19.4 2021)

Sekundärlitteratur
Tryckt material
Ahlbäck, Pia Maria, ”Att stiga ut ur melodin. En imagologisk studie av Arvid Mörnes dikt
Sjömansvisa”, Modersmålets sånger. Finlands svenskheter framställda genom musik, red.
Johannes Brusila, Pirkko Moisala och Hanna Väätäinen, svenska litteratursällskapet i Finland,
Helsingfors 2015, s. 233–281
Baldick, Chris, The Concise Oxford Dictionary of Literary Terms, Oxford University Press,
Oxford 1990

89

Miranda Eklund
Barthes, Roland, ”The Grain of the Voice”, Image Music Text, Roland Barthes, red. Stephen
Heath, Hill and Wang, New York 1977, s. 179–189
Bates, Enda, The Composition and Performance of Spatial Music, Trinity College Dublin,
Dublin 2009
Connell, R.W., Maskuliniteter [1996], Bokförlaget Daidalos, Göteborg 1999
Connell, R.W., The Men and the Boys, University of California Press, Los Angeles 2000
Connell, Raewyn, Om genus, Bokförlaget Daidalos, Göteborg 2009
Emtö, Jenna; Kronholm, Ida; Nyman, Nina; Perera, Ylva och Öhman, Vilhelmina (red.),
Dammen brister, Förlaget, Helsingfors 2018
Frith, Simon, ”Why Do Songs Have Words?”, Music for Pleasure: Essays in the Sociology of
Pop, Blackwell/Polity Press, Oxford 1988
Frith, Simon, ”Music and Identity” [1996], Questions of Cultural Identity [1996], red. Stuart
Hall och Paul du Gay, Sage Publications, London 2000, s. 108–127
Furuland, Lars, ”Litteratur och samhälle. Om litteratursociologin och dess forskningsfält”
[1970], Litteratursociologi. Texter om litteratur och samhälle, red. Johan Svedjedal,
Studentlitteratur, Lund 2012, s. 15–49
Ganetz, Hillevi, Hennes röster. Rocktexter av Turid Lundqvist, Eva Dahlgren och Kajsa
Grytt, Brutus Östlings Bokförlag Symposion, Stockholm/Stehag 1997
Ganetz, Hillevi, ”Magnus Persson. Kampen om högt och lågt. Studier i den sena
nittonhundratalsromanens förhållande till masskulturen och moderniteten. Symposion.
Stockholm/Stehag 2002”, Samlaren 2003:124, s. 322–327
Griswold, Wendy, ”Aktuella tendenser inom litteratursociologin” [1993], Litteratursociologi.
Texter om litteratur och samhälle, red. Johan Svedjedal, Studentlitteratur, Lund 2012, s. 53–
69

90

Miranda Eklund
Huldén, Lars, Finlandssvenska bebyggelsenamn: namn på landskap, kommuner, byar i
Finland av svenskt ursprung eller med särskild svensk form, Svenska litteratursällskapet i
Finland, Helsingfors 2001
Ivars, Ann-Marie, Närpesdialekten på 1980-talet, Skrifter utgivna av Svenska
litteratursällskapet i Finland 552; Studier i nordisk filologi 70, Svenska litteratursällskapet i
Finland, Helsingfors 1988
Ivars, Ann-Marie, Amerikaminnen. Återvandrare och invandrare berättar. Svenska
litteratursällskapet i Finland och Appell Förlag, Helsingfors och Stockholm 2020
Johansson, Thomas, ”Pappor och deras pappor” [1998], Rädd att falla. Studier i manlighet,
Claes Ekenstam, Jonas Frykman, Thomas Johansson, Jari Kuosmanen, Jens Ljunggren och
Arne Nilsson, Gidlunds förlag, Örlinge 2002, s. 318–337
Lilliestam, Lars, Svensk rock. Musik. Lyrik. Historik, Bo Ejeby Förlag, Göteborg 1998
Lilliestam, Lars, Musikalisk ackulturation – från blues till rock. En studie kring låten Hound
Dog, Göteborgs universitet, Göteborg 1988
Lillsjö, Henrica, Cottonfields blev Kåtongfields. Förhållandet mellan cover och original i
Lasse Erikssons och Anders Teirs dialektmusik, pro gradu-avhandling i litteraturvetenskap,
Åbo Akademi, Åbo 2011
Lindberg, Ulf, Rockens text. Ord, musik och mening, Brutus Östlings Bokförlag Symposion,
Stockholm/Stehag 1995
Linell, Per, ”’Bara prat?’ Om socialkonstruktivismen som vanställande och vanställd”, Det
vanställda ordet. Om den svåra konsten att värna sin integritet, red. Martin Kylhammar och
Jean-François Battail, Carlssons, Stockholm 2006, s. 152–193
Lykke, Nina, Genusforskning – en guide till feministisk teori, metodologi och skrift, Liber,
Stockholm 2009
Långbacka, Ralf, ”Dialekt och teater”, De finlandssvenska dialekterna i forskning och
funktion, red. Bengt Loman, Åbo Akademi, Åbo 1981, s. 135–144
91

Miranda Eklund
Macherey, Pierre, A Theory of Literary Production [1978], Routledge Classics, London/New
York 2006
Möller-Sibelius, Anna, Dikt och ideologi. Gösta Ågrens, Lars Huldéns och Claes Anderssons
1960–70-talspoesi, Svenska litteratursällskapet i Finland och Appell Förlag, Helsingfors och
Stockholm 2018
Stevens, Richard, ”Att förstå människor i en social värld”, Att förstå människor.
Socialpsykologiska aspekter på jag, medvetande och identitet, red. Richard Stevens,
Studentlitteratur, Lund 1998, s. 12–40
Strand, Karin, Känsliga bitar. Text- och kontextstudier i sentimental populärsång, Ord&visor
förlag, Skellefteå 2003
Svedjedal, Johan, ”Det litteratursociologiska perspektivet. Om forskningstradition och dess
grundantaganden” [1997], Litteratursociologi. Texter om litteratur och samhälle, red. Johan
Svedjedal, Studentlitteratur, Lund 2012, s. 73–102
Mats Söderlund, Göra män [e-bok], Ordfront förlag, Stockholm 2015
Thordrup, Jørgen, Alle Tiders Labyrinter, Dixit, Dem 2002
Waheed, Nayyirah, salt, CreateSpace, Scotts Valley, Kalifornien 2013
Wetherell, Margaret och Maybin, Janet, ”Det ’distribuerade’ jaget – ett konstruktionistiskt
perspektiv”, Att förstå människor. Socialpsykologiska aspekter på jag, medvetande och
identitet, red. Richard Stevens, Studentlitteratur, Lund 1998, s. 240–302
Wik, Inga-Britt (red.), Strövtåg i ordskogen. Lars Huldén om liv och verk, Skrifter utgivna av
Svenska litteratursällskapet i Finland 636, Helsingfors 2002
William-Olsson, Magnus, ”Finns det finlandssvensk poesi? En föreläsning”, Korsstygn,
rastplats. Om den finlandssvenska poesins belägenhet, red. Tatjana Brandt, Ariel förlag,
Linderöd 2016, s. 15–31
Williams, Anna, Tillträde till den nya tiden. Fem berättelser om när Sverige blev modernt,
Brutus Östlings Bokförlag Symposion, Stockholm/Stehag 2002
92

Miranda Eklund
Östman, Jan-Ola, ”Standardspråk, dialekter och populärmusik i ett senmodernt
Svenskfinland”, Studier i dialektologi och sociolingvistik. Föredrag vid Nionde nordiska
dialektologkonferensen i Uppsala 18–20 augusti 2010, Kungl. Gustav Adolfs Akademien,
Uppsala 2011, s. 357–366

Elektroniska källor
Back, Patrik, ”Glödande vacker Eklund-pop”, Vasabladet 19.9 2017,
https://www.vasabladet.fi/Artikel/Visa/157991 (hämtat 11.11 2020)
Back, Patrik, ”Nu släpper Rickard Eklund debutalbumet – och firar med konserter”,
Vasabladet 15.11 2018, https://www.vasabladet.fi/Artikel/Visa/245565 (hämtat 13.10 2020)
[Back 2018A]
Back, Patrik, ”Rickard Eklund gör en storslagen solodebut”, Vasabladet 18.11 2018,
https://www.vasabladet.fi/Artikel/Visa/246151 (hämtat 30.10 2019) [Back 2018B]
Blom, Bertil, ”Veckans Sibbe: Finlandia i alla (o)möjliga versioner”, Svenska Yle 27.5 2015,
uppdaterat 2.6 2015, https://svenska.yle.fi/artikel/2015/05/27/veckans-sibbe-finlandia-i-allaomojliga-versioner (hämtat 18.4 2021)
Bäck, Jenny, ”Ny förening vill spränga trång mansroll”, Hufvudstadsbladet 18.11 2018,
uppdaterat 18.11 2018, https://www.hbl.fi/artikel/ny-forening-vill-spranga-trang-mansroll-2/
(hämtat 23.4. 2020)
DN, ”Horace Engdahls tal om Bob Dylan på Nobelfesten”, Dagens Nyheter 10.12 2016,
uppdaterat 10.12 2016, https://www.dn.se/kultur-noje/horace-engdahls-tal-om-bob-dylan-panobelfesten/ (hämtat 23.9 2020)
Efter Nio, ”Rickard Eklund gör solodebut med melankolisk skiva på dialekt”, Yle Arenan
26.11 2018, https://arenan.yle.fi/1-50021770 (hämtat 3.3 2020)
Eklund, Miranda, ”Mamma har fungerat som en moralkompass”, Syd-Österbotten 6.8 2016,
återpublicerat på Syd-Österbottens webb 22.6 2019, https://www.sydin.fi/Artikel/Visa/298235
(hämtat 22.10 2019)

93

Miranda Eklund
Erlandsson, Karin, ”Slut ti pyyl och andra nödvändigheter”, Språkbruk 2019:2,
https://www.sprakbruk.fi/-/slut-ti-pyyl-och-andra-nodvandigheter (hämtat 14.10 2019)
Folkhammar, Kristofer, ”Jag vänder mig till dig – brevformens litterära potential”, Sveriges
Radio 10.12 2019, https://sverigesradio.se/sida/avsnitt/1425446?programid=503 (hämtat 28.3
2021)
Frisk, Sara, ”Därför tar fler män än kvinnor livet av sig”, SVT Nyheter 18.11 2018,
uppdaterat 21.11 2018, https://www.svt.se/nyheter/vetenskap/darfor-tar-fler-man-an-kvinnorlivet-av-sig (hämtat 29.4 2020)
Greggas Bäckström, Anna, ”Ja bare skrivar som e låter”. En studie av en grupp
Närpesungdomars skriftpraktiker på dialekt med fokus på sms, Umeå Universitet, Umeå
2011, http://umu.diva-portal.org/smash/get/diva2:458455/FULLTEXT01 (hämtat 18.4 2021)
Grönqvist, Johanna, ”50 år sedan Finland avkriminaliserade homosexualiteten. Milstolpar i
Finlands regnbågshistoria”, Svenska Yle 10.1 2021, uppdaterat 10.1 2021,
https://svenska.yle.fi/artikel/2021/01/10/50-ar-sedan-finland-avkriminaliseradehomosexualitet (hämtat 25.1 2021)
Gullvåg Holter, Øystein, ”Social Theories for Researching Men and Masculinities: Direct
Gender Hierarchy and Structural Inequality”, Handbook of Studies on Men & Masculinities,
red. Michael S. Kimmel, Jeff Hearn, R. W. Connell, Sage Publications, Inc., Thousand Oaks,
Kalifornien 2005, http://dx.doi.org.ezproxy.vasa.abo.fi/10.4135/9781452233833.n2 (hämtat
11.10 2020)
Gärdestad, Ted, ”Jag vill ha en egen måne” [sång], Undringar, Polar Music, Stockholm 1972
Gärdestad, Ted, ”I den stora sorgens famn” [sång], Äntligen på väg, Universal Music,
Stockholm 1994
Hansson, Nils, ”Dagens skriva: Rickard Eklunds debut måste vara nästa finlandssvenska
popklassiker”, Dagens Nyheter 15.1 2019, uppdaterat 17.1 2019, https://www.dn.se/kulturnoje/skivrecensioner/dagens-skiva-nils-hansson-rickard-eklunds-debut-maste-vara-nastafinlandssvenska-popklassiker/ (hämtat 22.10 2019)
94

Miranda Eklund
Indiegogo, ”Rickard Eklunds debutalbum”, https://www.indiegogo.com/projects/rickardeklunds-debutalbum#/ (hämtat 11.11 2020)
Isojoki, Jukka, ”Rickard Eklund utmanar på närpesdialekt”, Svenska Yle 12.2 2016,
uppdaterat 19.4 2016, https://svenska.yle.fi/artikel/2016/02/12/rickard-eklund-utmanar-panarpesdialekt (hämtat 22.10 2019)
Isojoki, Jukka, ”Rickard Eklund njuter av österbottnisk melankoli”, Svenska Yle 6.9 2018,
uppdaterat 6.9 2018, https://svenska.yle.fi/artikel/2018/09/06/rickard-eklund-njuter-avosterbottnisk-melankoli (hämtat 11.2 2021)
Jansson, Henrik, ”Poetiskt berättande från Övermark”, Hufvudstadsbladet 12.12 2018,
https://www.hbl.fi/artikel/poetiskt-berattande-fran-overmark/ (hämtat 23.10 2019).
Kojonen, Heidi, ”’Sömntåg’ ny låt av Rickard Eklund”, Vasabladet 17.5 2016,
https://www.vasabladet.fi/Artikel/Visa/102262 (hämtat 30.4 2020)
Lindahl, Björn, ”Norden med gemensam insats mot självmord i tågtrafiken”, Arbeidsliv i
Norden, 12.2 2020, http://www.arbeidslivinorden.org/nyheter/nyheter-2020/article.2020-0127.5900779964 (hämtat 29.4 2020)
Malou Efter Tio, ”Polisen hämtade Ted Gärdestad när han var psykiskt sjuk – Malou Efter tio
(TV4)” [video], YouTube 10.2 2016, https://www.youtube.com/watch?v=KW3OX9KUpe8
(hämtat 30.4 2020)
Musik & Talang, ”Priset för årets finlandssvenska låt”, https://www.musiktalang.fi/prisetarets-finlandssvenska-lat/ (hämtat 22.10 2019)
Nationalencyklopedin, ”antropocen”,
http://www.ne.se/uppslagsverk/encyklopedi/lång/antropocen (hämtat 2.4 2021)
Nationalencyklopedin, ”De Geer-morän”,
http://www.ne.se/uppslagsverk/encyklopedi/lång/de-geer-morän (hämtat 5.3 2020)
Nationalencyklopedin, ”patriark”, http://www.ne.se/uppslagsverk/encyklopedi/lång/patriark
(hämtat 24.5 2020)
95

Miranda Eklund
Nyholm, Sara, Närpesungdomars intraspråkliga beteende. En attitydundersökning med
framtidsperspektiv, Vasa universitet, Vasa 2012,
https://osuva.uwasa.fi/bitstream/handle/10024/7774/isbn_978-952-476-397-4.pdf?sequence=1
(hämtat 18.4 2021)
Nykvist, Ari, ”Labyrintens gåta olöst”, Vetenskapsmagasinet Meddelanden från Åbo Akademi
13.10 2016, https://mfaa.abo.fi/article/labyrintens-gata-olost/ (hämtat 4.3 2020)
Palotie-Heino Tiina och Nyman Heidi, ”Depression allt oftare orsak till pensionering med
sjukpension”, Pensionsskyddscentralen 4.4 2019, https://www.etk.fi/sv/aktuellt/depressionallt-oftare-orsak-till-pensionering-med-sjukpension/ (hämtat 2.4. 2021)
Richardson, Valerie, ”Critics mock Nobel committee for handing literature prize to Bob
Dylan”, The Washington Times 13.10 2016,
https://www.washingtontimes.com/news/2016/oct/13/bob-dylans-nobel-prize-sets-offliterature-debate/ (hämtat 23.9 2020)
Schlagwerk, ”Biografi” [hemsida], http://schlagwerk.weebly.com/ (hämtat 22.10 2019)
Sjöholm, Patrick, ”Dialekt ger tyngd till musiken – ’Ja haatar de är hårdare än I hate you’”,
Vasabladet 6.5 2019, https://www.vasabladet.fi/Artikel/Visa/287697 (hämtat 20.11 2019)
Snårbacka, Jennifer, ”Transpersoner känner sig ovälkomna i Finland: ’Det är mitt val om jag
vill skaffa barn eller inte’”, Hufvudstadsbladet 19.8 2018,
https://www.hbl.fi/artikel/transpersoner-kanner-sig-ovalkomna-i-finland-det-ar-mitt-val-omjag-vill-skaffa-barn-eller-inte-2/ (hämtat 13.1 2021)
Statistikcentralen, ”Självmord efter ålder och kön, 1921–2019”,
https://pxnet2.stat.fi/PXWeb/pxweb/sv/StatFin/StatFin__ter__ksyyt/statfin_ksyyt_pxt_11by.p
x (hämtat 29.4 2020)
Svenska Akademiens ordbok, ”identitet”, https://svenska.se/saob/?id=I_00010061.e20x&pz=7 (hämtat 30.4 2021)

96

Miranda Eklund
Svenska folkskolans vänner, ”Rickard Eklund vinnare i årets Solveig von Schoultz-tävling”,
publicerat 5.9 2016, https://www.sfv.fi/sv/aktuellt/article-143057-53354-rickard-eklundvinnare-i-arets-solveig-von-schoultztavling?offset_143057=126 (hämtat 22.10 2019)
Svenska litteratursällskapet i Finland, ”Pojkar, pojkar, pojkar”, Vetskap,
https://www.sls.fi/sv/poddenvetskap/podden-vetskap-6-pojkar-pojkar-pojkar (hämtat 29.4
2020)
Svenska litteratursällskapet i Finland, Att hitta ord för det otänkbara. Lyrik i brytningstider
[video], YouTube 19.3 2021, https://www.youtube.com/watch?v=fBeJyuR8RyY&t=647s
(hämtat 19.4 2021)
Westergård, Anki, ”’Vi missar den manliga depressionen’”, Svenska Yle 26.11 2015,
uppdaterat 26.11 2015, https://svenska.yle.fi/artikel/2015/11/26/vi-missar-den-manligadepressionen (hämtat 2.4 2021)
Wikipedia, ”Rickard Eklund”, https://sv.wikipedia.org/wiki/Rickard_Eklund (hämtat 22.10
2019)
World Health Organization, Depression and Other Common Mental Disorders. Global Health
Estimates, 2017, https://www.who.int/publications-detail/depression-global-health-estimates
(hämtat 29.4 2020)

97

Miranda Eklund

Bilaga: Skivkonvolut

98

Miranda Eklund

99

Miranda Eklund

100

Miranda Eklund

101

