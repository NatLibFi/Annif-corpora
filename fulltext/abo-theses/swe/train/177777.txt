Hanna Nyberg

Hur styrs konsumentkreditmarknaden?
En studie om svagare partens skydd i
konsumentkreditavtal

Pro gradu-avhandling i privaträtt
Handledare: Saara Ilvessalo
Fakulteten för samhällsvetenskaper och ekonomi
Åbo Akademi
Åbo 2020

ÅBO AKADEMI – FAKULTETEN FÖR SAMHÄLLSVETENSKAPER OCH EKONOMI

Abstrakt för avhandling pro gradu
Ämne:Privaträtt
Författare: Hanna Nyberg
Arbetets titel: Hur styrs konsumentkreditmarknaden? En studie om svagare partens skydd i
konsumentkreditavtal
Handledare: Saara Ilvessalo
Handledare:
Abstrakt:

Konsumenternas överskuldsättning är ett ständigt växande problem i Finland. Kreditgivarna
är enligt lag skyldiga att värdera konsumentens kreditvärdighet i samband med
kreditgivningsprocessen, men detta är inte i sig tillräckligt för att trygga ansvarsfull
kreditgivning och hållbara processer.
Avhandlingen är en rättsdogmatisk studie med inslag av komparativ rätt. I avhandlingen
presenterades konsumenterna som en särskild grupp vars ställning behöver tryggas genom
lagstiftning. Avhandlingen har fått inspiration av intervjuer med Garantistiftelsens jurist och
ledare för social finansiering Minna Backman samt Aktias riskchef Tommi Orpana.
I avhandlingen studerades den gällande lagstiftningen med stöd i skriven lag och juridiska
publikationer. I och med att överskuldsättningen i skrivande stund är högaktuellt och
behandlas inom politiken, har även politiska uttalanden beaktats i denna avhandling.
Rättskomparationen genomfördes genom att presentera den svenska lagstiftningen och hur
den har styrt användningen av positiva kreditupplysningar.
Resultatet av analysen visade att den rätta infallsvinkeln för att behärska överskuldsättningen
är svår att hitta. Konsumenten skyddas redan idag av flera olika lagar av vilka en del fungerar
bättre än andra trots att syftet i slutändan är den samma. I analysen presenterades de mest
centrala rättsprinciperna som bör följas i konsumentskyddsrättsliga frågor. Den yttersta
målsättningen med lagstiftningen är att nå ett tillstånd där alla parter kan anse kreditgivningen
vara ansvarsfull.
Nyckelord: konsumentskydd, kredit, kreditbedömning, kreditupplysningar, kreditvärdighet,
överskuldsättning
Datum: 3.6.2020

Sidoantal: iii + 76

ii

INNEHÅLL
1.

INLEDNING ........................................................................................................ 1
1.1 Introduktion till ämnet ...................................................................................................................................... 1
1.2 Syfte, metod och material ................................................................................................................................ 9
1.3 Disposition och avgränsning ....................................................................................................................... 11

2. ANSVARSFULL KREDITGIVNING GENOM FOKUS PÅ SVAGARE
PARTENS SKYDD ................................................................................................... 13
2.1 Principen om den svagare partens skydd ......................................................................................... 13
2.2 Definition av den svagare parten........................................................................................................... 15
2.3 Förverkligande av den svagares skydd i lagstiftning och i rättspraxis .............................. 17
2.3.1 Preventiva och avhjälpande åtgärder ........................................................................................ 17
2.3.2 Innan avtalsslut...................................................................................................................................... 19
2.3.3 Under avtalets gång ............................................................................................................................. 30
2.4 Sammanfattning ............................................................................................................................................. 33

3.

POSITIVA KREDITUPPLYSNINGAR ........................................................... 36
3.1 Allmänt om upplysningar .......................................................................................................................... 36
3.2 Skillnaden mellan negativa och positiva upplysningar.............................................................. 37
3.3 Tillämpning av positiva upplysningar i Sverige............................................................................. 41
3.3.1 Upplysningarnas innehåll och utnyttjande ............................................................................. 41
3.3.2 Avtalsparternas rättigheter och skyldigheter ........................................................................ 44
3.3.3 Problem...................................................................................................................................................... 47

4.

ANALYS ............................................................................................................ 53
4.1 Begränsning av kreditgivarnas verksamhet ............................................................................... 53
4.2 Positivt kreditregister ............................................................................................................................ 58
4.3 Beteendepsykologisk synvinkel ........................................................................................................ 60
4.4 Diskussion .................................................................................................................................................... 64

5.

SLUTSATS......................................................................................................... 66

KÄLLOR ................................................................................................................... 71

iii

1. INLEDNING

1.1 INTRODUKTION TILL ÄMNET
Trots att landets ekonomi förbättrats har skuldsättningen i privathushåll ökat de senaste
decennierna.1 Finanskrisen reflekteras i statistiken över antalet betalningsanmärkningar
hos finländare. Toppen nåddes 1997 då sammanlagt 368 000 finländare rapporterades ha
åtminstone en betalningsanmärkning. Efter detta sjönk antalet personer exponentiellt
fram

till

åren

2003–2004.

Sedan

år

2008

har

antalet

personer

med

betalningsanmärkningar ökat lineärt. 2 Den statistiktopp som nåddes 1997 blev igen
verklighet kring 2014–2015. Den nyaste statistiken är från 2018 då totalt 382 000
finländare hade åtminstone en betalningsanmärkning. De siffror som mäts idag är högre
än de som nåddes i samband med finanskrisen, vilket i sig talar för situationens
allvarlighetsgrad.

3

En intressant mätning är statistiken kring hur många nya

betalningsanmärkningar som registrerats per år. Ökningen var som starkast under 2011 –
2018, då handlade det om 800 000–1 000 000 nya anmärkningar varje år.4 Motsvarande
siffra för det första halvåret 2009 var 300 000 nya anmärkningar. Vad som är värt att
poängtera är att en del personer har endast en betalningsanmärkning, medan andra kan ha
tiotals.5

1

Finlands
bank,
’
Kotitalouksien
velkaantumisaste
ja
korkorasitus
Suomessa’
[https://www.suomenpankki.fi/fi/Tilastot/kuviopankki/rahoituksen-suhdannemittarit/yksityisen-sektorinvelkaantuneisuus-tai-velanhoitorasite/velkaantumisaste_ja_korkorasitus/]
2

Suomen Asiakastieto Oy, ’ Maksuhäiriöisten kuluttajien määrä on vuodessa kasvanut 17 000 henkilöllä’
https://www.sttinfo.fi/tiedote/maksuhairioisten-kuluttajien-maara-on-vuodessa-kasvanut-17-000henkilolla?publisherId=2093&releaseId=6359486
3
Asiakastieto Group, Statistik på betalningsanmärkningar i Finland 2018
https://www.asiakastieto.fi/media/press_room/1/releases/asiakastieto-group-maksuhairiotilastot2018.pdf).
4
Statistiken är mellan åren 2009–2019
5
Asiakastieto Group, Statistik på betalningsanmärkningar i Finland 2019
https://www.asiakastieto.fi/media/press_room/1/releases/asiakastietogroup_paymentdefaultstatisticsh12019.pdf

1

Från Finlands Banks statistik kan det klart urskiljas att de sammanlagda summorna som
beviljats i form av säkerhetsfria konsumentkrediter ökat genom tiden. Samtidigt har även
de genomsnittliga räntorna på dessa krediter stigit. 6 Under denna tidsperiod har
lagstiftningen kring konsumentkrediterna skärpts gradvis. Trots detta har skuldsättningen
ökat. Utifrån detta kan det konstateras att de antagna åtgärderna antingen inte varit
tillräckligt omfattande, eller alternativt har någonting annat skett på marknaden som lett
till de stigande siffrorna i överskuldsättningsstatistiken. I denna avhandling ska
lagstiftningen och dess syften analyseras samtidigt som de antagna åtgärderna redogörs
för.

Säkerhetsfria konsumentkrediter samt de problem de orsakat är relativt nya fenomen och
har lagt en press på lagstiftningens utveckling. De lagförändringar som antagits för att
begränsa problematiken har i regel haft som syfte att skydda konsumenten och öka på
kreditgivarnas ansvar i deras verksamhet. Kravet på ökat ansvar har ålagts både till tiden
innan ett kreditavtal ingås samt för tiden avtalet är i kraft. För att kreditgivningen ska vara
ansvarsfull och skydda konsumenten på det sätt som lagstiftaren ämnat är det nödvändigt
att se vilka problem lagstiftningen strävat till att lösa. I denna avhandling presenteras
principen om den svagare partens skydd som en styrkraft bakom kreditmarknadens
utveckling.

De största konstaterade problemen kring konsumentkrediter har handlat om de beviljade
krediternas storlek och kostnader i förhållande till konsumenternas återbetalningskraft.
Dessa problem har identifierats sedan länge tillbaka och många nya lagar har stiftats i
hopp om att styra marknaden mot ett mer konsumentvänligt håll. Kreditgivarna har dock
hittat sina sätt att tänja på gränserna för gällande lag genom att anpassa sina
kreditprodukter i enlighet med de nya lagarna. Det går att urskilja en trend av att
kreditprodukter och -strategier omarrangerats som följd av ny lagstiftning. Som exempel

6

Finlands bank, ’ Vakuudettomien kulutusluottojen koroissa on suuria eroja luottolaitosten välillä’
https://www.suomenpankki.fi/fi/Tilastot/rahalaitosten-tase-lainat-ja-talletukset-jakorot/tiedotehistoria/2019/vakuudettomien-kulutusluottojen-koroissa-on-suuria-eroja-luottolaitostenvalilla/

2

kan anges de ändringar i Konsumentskyddslagen (38/1978) som trädde i kraft i juni 2013.
Till lagens 7 kapitel tillfogades punkt 17 a § som lydde som följande:

Om kreditbeloppet eller kreditgränsen är under 2 000 euro, får kreditens effektiva
ränta enligt kreditavtalet vara högst den referensränta som avses i 12 § i
räntelagen utökad med 50 procentenheter. Denna paragraf tillämpas dock på
nyttighetsbundna krediter endast om konsumenten med stöd av kreditavtalet också
har rätt att ta ut penningmedel.

Emedan det nya räntetaket i KSL 7 kap 17 a § endast tillämpades på lån under 2000 euro,
började kreditgivarna istället bevilja lån vars kapital översteg 2000 euro för att räntetaket
inte skulle gälla på dessa lån. Dessutom gällde räntetaket inte flexibla lån,7 vilket ledde
till att även de flexibla lånen ökade i antal. De flexibla lånen möjliggjorde beviljandet av
mindre lån utan att räntetaket utgjorde några hinder i prissättningen. Lagförändringens
syfte var alltså att skydda konsumenterna från överskuldsättning och ge dem förmånligare
lån. I verkligheten skedde dock det motsatta - marknaden strukturerades om och
resulterade i fortsättningsvis höga räntor men dessutom större lån.

Lagförändringen som trädde i kraft i september 2019 kom att ersätta den gamla KSL 7
kap 17 a §. Den nya lagen begränsade de faktiska möjligheterna att kräva höga räntor på
krediter, eftersom lagen blev gällande för lån i alla storlekar. Räntetaket fastställdes till
20%. Lagen begränsar också de övriga avgifterna en kreditgivare på årsbasis har rätt att
kräva på grund av kreditavtalet. Detta sågs i början som en hållbar och rättvis lösning på
problematiken kring de oskäligt höga räntor och avgifter som tidigare utgjort en delorsak
till det att konsumenterna hamnar i betalningssvårigheter. I verkligheten hittade dock
kreditgivarna även här ett sätt att maximera sina vinster trots skärpt lagstiftning. Detta
gjordes genom att bevilja - återigen - större lån, och genom att förlänga lånetiden så att

7

Ett flexibelt lån är ett lånekonto varifrån en konsument kan göra uttag. Amorteringens storlek beror på det
totala utnyttjade lånebeloppet. Avtalsvillkoren går att jämföra med kreditkort. Se t.ex. Kontkanen s. 163

3

de totala avgifterna som fås ut under ett låns återbetalningstid skulle maximeras, men
ändå ligga inom de av lagen utsatta gränserna.

Emedan lagförändringens syfte hade varit att skydda konsumenten och minska på
ekonomiska problem till följd av konsumentkrediter, blev resultatet en ökad skuldsättning
med fortsättningsvis höga avgifter.8 Denna problematik går att urskilja även i flera andra
lagändringar. Det ideala vore att hitta en modell som skulle omöjliggöra utnyttjandet av
diverse kryphål. För att detta ska vara möjligt är det nödvändigt att granska lagstiftningen
i alla dess detaljer för att kunna se över de beståndsdelar konsumentkrediträtten är
uppbyggd av.

Enligt konsumentskyddslagens 7 kap 14 § är kreditgivaren skyldig att bedöma
konsumentens kreditvärdighet innan ett beslut om krediten tas. 9 Fastställandet av
konsumentens inkomster har redan under en längre tid varit relativt lätt genomfört, inte
minst tack vare teknikens utveckling och möjligheten att skicka lönespecifikationer och
andra intyg elektroniskt. I utvecklingen har även medverkat tjänster som Instantor, som
automatiskt går igenom kontoutdragen och ger en överblick av konsumentens
ekonomiska läge under de senaste månaderna. Utöver dessa har Inkomstregistret, som
togs i bruk i januari 2019, haft en stor inverkan på processen där konsumentens inkomster
ska fastställas.

Bedömningen av kreditvärdighet måste dock basera sig på mer än endast uppgifter om
konsumentens inkomster. För att få en helhetsomfattande bild av konsumentens
ekonomiska situation bör även andra omständigheter tas i beaktande. En kreditgivare bör
bland annat räkna ut hur dessa inkomster ligger i förhållande till utgifterna samt hurudana
dessa utgifter är till sin art. En lottovinst eller ett arv är i regel inte en sådan inkomst som
kan tas i beaktande vid kreditgivning, eftersom inkomsten inte är regelbunden och därmed
inte kan säkra återbetalningskraften av de kommande amorteringarna. Kortvariga större

8

Konsumentombudsmannen - Ratkaiseeko uusi pikaluottojen 20 %:n korkokatto velkaantumisongelmat?
3.4.2019
9

Kreditvärdigheten är ett relativt, inte absolut begrepp. Se Carpén i Suviala, s.186

4

utgifter, såsom exempelvis en betald handpenning för en bil, kan knappast heller ses som
ett hinder för ett bostadslån, eftersom den stora utgiften endast är en engångsföreteelse.

De uppgifter en kreditgivare behöver ta reda på i samband med en kreditbedömning kallas
för kreditupplysningar. Om kreditupplysningar stadgas i kreditupplysningslagen. 10
Lagens syfte är att tillgängliggöra trovärdiga och pålitliga kreditupplysningar.11 Lagen
stadgar bland annat om förutsättningarna för att samla kreditupplysningar och för vilka
ändamål de får delas ut. Kreditupplysningarna bör härstamma från tillförlitliga källor och
de måste vara relevanta. Med relevans avses att uppgifterna ska kunna hjälpa
kreditgivaren att avgöra konsumentens betalningsförmåga eller vilja att betala tillbaka
lånet.12 Upplysningarna får hämtas från konsumenten själv, ur kreditupplysningsregister
eller ur myndighetsregister. Upplysningar får med konsumentens samtycke inhämtas
även ur andra godtagbara informationskällor. Kreditgivaren har även rätten att som
kreditupplysning

utnyttja

sådan

information

denne

samlat

genom

tidigare

avtalsförhållande med förevarande konsument. 13

Bristen på stödjande redskap vid kreditgivningsprocessen är en stor bakomliggande orsak
till att överskuldsättningen i Finland är möjligt till den grad vi bemöter idag. I skrivande
stund har kreditgivaren endast begränsade möjligheter att utreda till exempel till vilken
grad konsumenten redan har krediter hos andra kreditgivare eller hurudana faktiska
möjligheter konsumenten har att betala tillbaka krediten.

Vad som saknas är ett system som skulle ge kreditgivaren en sanningsenlig uppfattning
om vilken ekonomisk situation konsumenten befinner sig i och vilka förutsättningar
denne har för att betala bort den potentiella krediten utan att hamna i en ekonomiskt
ohållbar situation. De åtgärder som hittills vidtagits på denna front angående exempelvis

10

Kreditupplysningslagen 527/2007

11

Koulu-Lindfors, s. 26

12

Huhtamäki, s. 131 ff.

13

Kreditupplysningslagen 6 §

5

begränsande av överskuldsättning har inte haft en direkt koppling till konsumentens
faktiska situation, trots att åtgärderna självklart haft en inverkan på till exempel
förmånligheten och begripligheten på dessa krediter och deras villkor. 14 Hittills har
bedömningen av kreditvärdighet långt baserat sig på de uppgifter konsumenten själv
angett, till exempel angående sina inkomster och utgifter samt från ett par så kallade
positiva kreditregister. Dessa tillvägagångssätt har en hel del brister.

För det första lider trovärdigheten på en kreditupplysning som konsumenten har gjort på
sig själv. Konsumenten ska i samband med kreditansökan ange sina inkomster samt sina
utgifter bland annat i kategorin för boende, levnad och andra lån. Liksom tidigare
konstaterades är konsumentens inkomster relativt lätta att ta reda på, men problem uppstår
vid kontroll av deras förhållande till utgifterna. I verkligheten har kreditgivaren väldigt
sällan möjlighet att kontrollera huruvida de anmälda uppgifterna om utgifterna stämmer,
vilket ger relativt lite vikt till upplysningens riktighet. För det andra finns det en del
problematik i hur lagen formulerat de olika parternas skyldigheter. Emedan kreditgivaren
har en lagstadgad skyldighet att fastställa konsumentens kreditvärdighet

15

, har

konsumenten ingen motsvarande lagstadgad skyldighet att ange sanningsenliga uppgifter.

Av detta kan dras en del slutsatser. Till en början kan det konstateras att en på
ovannämnda sätt genomförd kreditprocess inte nödvändigtvis baserar sig på
sanningsenliga uppgifter och försämrar därmed kreditbedömningens pålitlighet. Detta
betyder i praktiken att även i fall där kreditgivaren agerat ansvarsfullt och fyllt sin
lagstadgade plikt om att utreda konsumentens kreditvärdighet, kan denna utrednings
värde vara lika med noll ifall konsumenten inte talar sanning. Kontroll av huruvida
konsumenten talar sanning eller inte är i skrivande stund svår att genomföra, vilket är ett
av de centrala problemen i hela ekvationen. Trots att KSL 7 kap 14 § kräver att

14

Åtgärderna för att minska på problematiska följder på konsumentkreditmarknaden presenteras i kapitel
2 i denna avhandling.
15
KSL 7 kapitel 14 §

6

kreditgivaren bedömer konsumentens kreditvärdighet kan detta inte genomföras till en
tillräckligt hög grad i den situation vi lever i just nu. Lagens syfte uppnås alltså inte.

En potentiellt banbrytande lösning till ovannämnda problem är ibruktagandet av ett
positivt kreditregister, som i enlighet med justitieministeriet nu är på kommande till
Finland.16 Trots att denna lösning ses som ny i Finland, har vi de facto redan ett par
sådana. De positiva kreditregister som Finland i skrivande stund använder sig av är
Instantor17 och ett särskilt frågesystem som upprätthålls av Suomen Asiakastieto 18. Dessa
register kan till exempel ange hur mycket krediter personen i fråga har hos något annat
kreditinstitut samt meddela ifall konsumenten har förfallna fakturor i någon av de andra
företagen, vilket kan tyda på problem med kontroll av den egna ekonomin. Dessa tecken
kan därmed ge den nya potentiella kreditgivaren en bättre uppfattning om hurudan
konsumenten är som kund och som ekonomisk aktör samt väga hurudan risk den
potentiella krediten skulle medföra.19

Problemet med dessa register är att de långt baserar sig på frivillighet, både från
kreditgivarnas och konsumenternas sida. För det första är det frivilligt för kreditgivare att
gå med i registret över huvud taget.20 Kreditgivare kan också välja till vilken grad de ger
ut uppgifter om kunderna. Uppgifterna kan vara antingen väldigt grundläggande till sin
art, såsom till exempel huruvida kunden har lån eller inte, eller så kan de gå längre än så,
genom att till exempel ange hur mycket lån konsumenten har eller hur stora de månatliga
amorteringarna är. Till sist har konsumenten ändå rätt att välja huruvida dessa uppgifter
får användas för kommersiellt syfte, vilket gör att registrets nytta kan bli lika med noll.

16

Justitieministeriets publikation 26/2018
http://julkaisut.valtioneuvosto.fi/bitstream/handle/10024/161002/OMSO_26_2018_Positiivinen_luottotiet
ojarjestelma.pdf?sequence=1&isAllowed=y
17
www.instantor.com
18
Asiakastieto Group, ’Positiivinen luottotieto ottaa kattavuusloikan: pankit mukaan Asiakastiedon
järjestelmään’
https://www.asiakastieto.fi/web/fi/asiakastieto-media/uutiset/positiivinen-luottotieto-ottaakattavuusloikan-pankit-mukaan-asiakastiedon-jarjestelmaan.html
19
Kreditinstitutlagen förbjuder sådan risktagning som äventyrar kreditinstitutets solvens. I praktiken
identifierar kreditinstituten en risknivå som är i förhållande till institutets egna tillgångar och som inte får
överstigas i verksamheten. Se t.ex. Kontkanen, s. 32 ff.
20

Koulu – Lindfors, 2013, s. 25

7

Det som alltså kommer att ändras när det nationella kreditregistret tas i bruk är att alla
krediter samlas i samma register och alla parter förbinds av registret på samma sätt. Ifall
registret förverkligas rätt, kommer den data som lagras i registret att vara sanningsenligt,
mätbart och jämförbart.

Ett ytterligare problem med de nuvarande registren samt eventuella framtida, mer
utvecklade register, är frågan om vilka alla de berör. Medan de inhemska kreditgivarna
lätt kan förutsättas ta del av ett lagstadgat register, kan frågan bli svårare gällande
utländska kreditgivare, inte minst på grund av att de olika aktörerna agerar över nätet och
det kan vara svåra att hålla koll på dem. 21

Utöver de brister som ligger på kreditgivarens sida i bedömning av kreditvärdighet är
även bristen på faktisk övervakning av kreditgivarnas verksamhet ett relevant problem. I
dagsläget krävs det ansvarsfullhet av kreditgivare, men övervakningen av detta är
ineffektivt. Övervakningen är inte enhetlig, utan den genomförs av flera olika
myndigheter. Det utspridda ansvaret gör det svårare att genomföra ändamålsenlig kontroll
och ta enhetliga beslut angående ansvarsfullhet och annan praxis. En intressant tanke är
huruvida överskuldsättningen kunde behärskas bättre endast genom att anta effektivare
övervakningsåtgärder. Marknaden är redan nu strikt reglerad, men ifall övervakningen
brister är de skrivna lagarna inte effektiva. Det kan alltså frågas huruvida en ökad kontroll
av marknaden och kreditgivarnas verksamhet kunde i sig räcka för att förverkliga svagare
partens skydd. Ett effektiverande av övervakningen kräver dock en del strukturella
ändringar samt ökade resurser.22

21

Enligt lagvalsregeln är finsk lag tillämplig ifall tjänsten bjuds ut till finska konsumenter (Lag
om tillämplig lag vid avtal av internationell karaktär (466/1988) 10 § och Romkonventionens 5.2 artikel).
Trots att de utländska kreditgivarna och deras verksamhet övervakas av finska myndigheter, är
övervakningen av dessa processer dock väldigt svåra. Ifall de utländska kreditgivarna inte skulle förbinda
sig till de finska kraven, särskilt ifall de inte fanns en realistisk möjlighet för dem att bli fast för lagstridig
verksamhet på grund av bristande resurser i övervakning, skulle registret återigen inte uppfylla sin fulla
kapacitet. Det kan även spekuleras att kreditgivare i ett sådant fall skulle medvetet börja bevilja lån från
utländska dotterbolag för att undgå de striktare finska lagarna.
22

Övervakning som dellösning på skuldsättningsproblem diskuteras längre fram i avhandlingen

8

1.2 SYFTE, METOD OCH MATERIAL
Syftet med denna avhandling är att presentera på vilket sätt efterlevnaden av principen
om den svagare partens skydd styr den konsumentkrediträttsliga lagstiftningen.
Lagstiftningens syfte är att skydda konsumenten och detta ligger som grund för
ansvarsfull och hållbar kreditgivning. 23 Avhandlingen ska komma att ge en överblick
över de faktorer som bör tas i beaktande vid utvecklande av ny lag för att principen om
den svagare partens skydd ska verkställas. Dessutom presenteras en del av den
problematik som har uppstått kring lagstiftning på detta område. Målsättningen med
avhandlingen är att hitta de mönster som upprepas i de konsumentskyddsrättsliga
åtgärderna för att kunna analysera deras syften och faktiska följder på konsumentens
ställning på marknaden.

Ämnet för avhandlingen är aktuellt i och med att skuldsättningsgraden fortsättningsvis är
hög trots att flera åtgärder på senare år vidtagits. Den nyaste förändringen på marknaden
var ikraftträdandet av konsumentskyddslagens 7 kapitel 17 a § som stadgade om ett
räntetak på 20% för alla krediter, oavsett lånets storlek. Lagen trädde i kraft den 1
september 2019. Syftet med lagändringen var att säkerställa konsumentens ställning på
marknaden genom billigare krediter och mer transparenta kreditavtal. Kreditmarknaden
anpassade sig dock snabbt till förändringarna och det uppdagades flera kryphål i lagen.
Den nya lagens brister framkom alltså i ett tidigt skede och lagen konstaterades ha
misslyckats i uppfyllandet av sin målsättning.

I skrivande stund förbereder sig Finland för att ta i bruk ett centraliserat positivt
kreditregister. Därmed är det högaktuellt att se över de förutsättningar, möjligheter och
problem utnyttjandet av positiva kreditupplysningar har med tanke på konsumentens
skydd. Positiva kreditupplysningarna presenteras i kapitel tre. I kapitlet presenteras den
svenska lagstiftningen kring både kreditgivarens ansvar samt utnyttjandet av positiva

23

Lehtinen i Saarnilehto 1995, s. 137

9

kreditupplysningar. Syftet med komparationen är att ge insikt över hur marknaden kunde
se ut när detta redskap fanns till hands.

Dagens konsumentkrediträttsliga regler har formats utgående från argumentation från
flera olika infallsvinklar och därmed med olika intressen i sikt. Den gemensamma
nämnaren är dock att alla lagar har som målsättning att förhindra näringsidkares missbruk
av marknadsfördel genom att förtydliga ansvarsfördelningen och stärka konsumentens
ställning. I övrigt ska överskuldsättningsproblematiken begränsas genom att lägga större
ansvar hos kreditgivaren.

Avhandlingen utgår ifrån att lagstiftningens syfte och yttersta målsättning är att
åstadkomma ansvarsfull kreditgivning där den svagare partens intressen säkerställs. 24
Däri ingår till exempel skyldigheten att bedöma konsumentens kreditvärdighet
omsorgsfullt. De bakomliggande orsakerna och syften med lagstiftningen analyseras med
hjälp av den subjektiva metoden. Med andra ord ska lagstiftarens ursprungliga syften
analyseras i ljuset av lagtolkningen och -utveckling. Denna presentation strävar till att
påvisa hur en effektiv tillämpning av principen om den svagare partens skydd resulterar i
en ansvarsfullare kreditgivning med mindre risk för överskuldsättning.

Avhandlingen bygger en deskriptiv grund för hur konsumentkreditmarknaden styrs.
Analysen genomförs med hjälp av en redogörelse av de konsumentkrediträttsliga
principerna. Utöver gällande lag och deras förarbeten kommer avhandlingen att bygga på
diverse utlåtanden som uppstått vid diskussion kring den rättsliga problematiken på
kreditmarknaden.

För

att

ge

en

helomfattande

uppfattning

om

hur

konsumentkreditmarknaden är uppbyggd och vad den styrs av kommer avhandlingen
både att presentera lagtexter och belysa med tillämpningsprinciper och -problem. I
analysen utnyttjas lagarnas förarbeten samt övriga politiska uttalanden för att ge en
helhetsuppfattning om lagarnas syfte.

24

RP 77/2016

10

1.3 DISPOSITION OCH AVGRÄNSNING
I denna avhandling diskuteras konsumentkreditmarknadens reglering och bekämpning av
överskuldsättning från ett konsumentskyddsrättsligt perspektiv där utgångspunkten är att
konsumentens

ställning

bör

säkerställas

på

konsumentkreditmarknaden.

Forskningsfrågan bearbetas genom en systematisk presentation av gällande rättsläge samt
diskussion kring hur principen om den svagare partens skydd styr rättsutvecklingen.

För att ge insikt i hur den svagare partens skydd kan ökas i praktiken presenteras den
svenska konsumentkreditpraxisen i kapitel tre. Kreditgivarens skyldigheter i
kreditbedömning efterlevs i Sverige på ett mer utvecklat sätt i och med att de svenska
kreditgivarna har möjligheten att utnyttja positiva kreditupplysningar i en större
utsträckning än i Finland. Upplysningarna registreras och delas ut genom olika
registernätverk och fungerar som redskap för kreditgivarens kreditvärdighetsbedömning.
Sverige valdes som objekt för undersökningen eftersom Finland och Sverige har en
långtgående gemensam tradition, vilket gör komparationen ändamålsenlig. EUmedlemskapet har medfört harmonisering på en del rättsområden inom unionen.
Dessutom baseras den nordiska rätten långt på gemensamma traditioner.25 Utöver det
juridiska har Finland och Sverige många likheter vad som gäller kulturen. I och med att
överskuldsättning långt går hand i hand med konsumtionsbeteende är det motiverat att
anta att även konsumenternas kreditbeteende går att jämföra i dessa två länder.

Avhandlingen är en privaträttslig studie som redogör för konsumentens skydd och de
aktuella problem som råder på området för kreditgivning. I studien presenteras de
avtalsrättsliga principerna och undantagsbestämmelser gällande avtalsfriheten. Dessutom
presenteras avtalsparternas rättigheter och skyldigheter i förhållande till varandra. De
kreditspecifika rättigheterna och skyldigheterna gäller både för tiden innan avtalsslut och

25

GDPR med dess dataskyddsregleringar är ett färskt exempel på harmoniserad rätt

11

sträcker sig över hela den tiden avtalet är i kraft. I redogörelsen analyseras
bestämmelsernas ursprungliga syften i förhållande till den praktiska tillämpningen.

Trots att överskuldsättning är ett väsentligt problem även hos exempelvis företagare,
fokuserar denna avhandling på konsumentskydd och hur överskuldsättningen hos
konsumenter kan begränsas genom lagstiftning. Ordet ”kredit” omfattar i denna
avhandling alla typers skuldsättning, medan ”lån” syftar på traditionella konsumtionslån
som betalas till konsumentens bankkonto.

12

2. ANSVARSFULL KREDITGIVNING GENOM FOKUS PÅ
SVAGARE PARTENS SKYDD
2.1 PRINCIPEN OM DEN SVAGARE PARTENS SKYDD
Avtalsfriheten är avtalsrättens utgångsläge. 26 Detta innebär att bestämmanderätten
parterna emellan inte har begränsats genom lag, utan istället får avtalsparterna
sinsemellan fastställa avtalets innehåll. 27 Avtalsfriheten utgår ifrån att parterna är
sinsemellan relativt jämställda och att båda avtalsparterna är genomsnittligt rationella.
Under det senaste århundradet har detta antagande dock utvecklats till att istället utreda
vilken parternas faktiska ställning och förhållande till varandra är.28 Särskilda grupper
eller personer har konstaterats ha särskilda egenskaper samt behov.29 En sådan grupp kan
till exempel vara en fiktiv samling av genomsnittliga konsumenter. Dessa behov tryggas
genom speciallagstiftning som är tvingande till den skyddade gruppens förmån. Dessa
särskilda behov kan vara till exempel behovet att skydda den svagare av de två
avtalsparterna.30

Syftet med principen om den svagare partens skydd är att säkerställa denne en del
minimirättigheter i förhållande till den starkare parten. Den svagare partens ställning

26

Saarnilehto 2009, s. 38.
Rätten att påverka avtalets innehåll stannar dock ibland på en teoretisk nivå. I många avtalsförhållanden
presenterar den ena parten avtalets villkor och motparten har endast möjligheten att välja huruvida denne
skriver under avtalet eller inte. I fall där den ena parten i avtalsfrihetens namn har en tydlig fördel framom
den andra, talas det om juridisk ojämställdhet parterna emellan. I kreditavtal har man begränsat parternas
faktiska möjligheter att förhandla avtal i och med ibruktagande av standardvillkor. Den svagare parten
skyddas i dessa fall av oklarhetsregeln, se t.ex Saatnilehto 1995, s. 233
28
Hemmo 1, 1997, s. 58
27

29

Hemmo 1, 1997, s. 59

30

Saarnilehto ‒ Annola, 2018, s. 24

13

tryggas genom tvingande lagstiftning. 31 Konsumentens ställning som svagare part i
konsumentkreditavtal har identifierats i konsumentskyddslagens 7 kapitel.32

Den svagare partens skydd är ett öppet begrepp och tillämpas utifrån omständigheterna
in casu.33 34Principen har inte en fast definition på samma sätt som till exempel principen
om avtalsfrihet.35 I frågan om den svagare partens skydd utgår man ifrån generalisering
av diverse människogrupper. I fall av konsumentkrediter har alla konsumenter dragits
över samma kam, vilket i praktiken betyder att konsumenten i regel alltid är den svagare
parten, oavsett konsumentens faktiska nivå av till exempel kunskap i förhållande till
kreditgivaren. 36 Antagandet att konsumenten är i en faktiskt sämre ställd position än
kreditgivaren är ett generaliserande, som dock i de flesta fallen medför mera fördelar än
nackdelar

för

konsumenten.

Antagandet

underlättar

tillämpningen

av

konsumentskyddsbestämmelserna i och med att det finns en viss skyddsnivå som kan
förväntas uppfyllas till konsumentens fördel.

Principen om den svagare partens skydd har sin grund i diverse förbud gällande
konsumentavtal. Senare har lagstiftningen dock utvecklats till att nu identifiera de
särskilda dragen av vissa konsumentavtal. Därmed har en del skyldigheter kunnat åläggas
den starkare parten för att i sin tur förstärka den svagare partens skydd. Lagstiftningens
utveckling har delvis kommit som följd av EU-medlemskapet. EU har medfört
minimireglering. Finland har valt att behålla en högre nivå av konsumentskydd än den
som stadgas i direktiven. Medlemsländerna har rätt att anta strängare regleringar än vad
direktivet medför ifall det är till fördel till den svagare parten, i detta fall konsumenten.37

31

Halila – Hemmo, s. 6

32

Saarnilehto, 2009, s. 12
Lehtinen i Saarnilehto 1995, s. 140

33
34

Den svagare partens skydd kan tillämpas utan direkt stöd i lag. Se t.ex. Halila – Hemmo, s. 7.

35

Ämmälä i Saarnilehto 1995, s. 241
Ämmälä i Saarnilehto 1995, s. 244
37
Ämmälä i Saarnilehto 1995, s. 241
36

14

Jur.dr. Jyrki Tala har presenterat tre olika målsättningsnivåer för principen om den
svagare partens skydd.38 Den första nivån handlar om ett säkerställande av en viss nivå
och mängd minimirättigheter åt konsumenten. Den andra nivån går ut på att sätta
målsättningar för regleringen. Målsättningen kan variera och avgörs ofta in casu, men
generellt sätt går principen ut på att finna en balans mellan de två parterna. Den tredje och
sista nivån går ut på att försätta den svagare parten i en bättre ställning än motparten.
Detta kan anses vara kontroversiellt med tanke på att definitionen ofta ser principen om
den svagare partens skydd ha som syfte att jämställa parternas juridiska och faktiska
ställning i förhållande till varandra, men i vissa fall kan den svagare partens upphöjning
vara motiverat.

2.2 DEFINITION AV DEN SVAGARE PARTEN
Den svagare parten kan definieras utifrån flera olika synvinklar. Ett sätt att avgöra saken
är att fråga vem som i avtalsförhållandet har mindre möjligheter att påverka avtalets
formande. Ofta är avtalet färdigt format av näringsidkaren, medan konsumenten endast
ges möjligheten att välja om denne vill godkänna avtalet eller inte.39 Konsumenten har
ofta mindre kunskap i ämnet än näringsidkaren, vilket ger näringsidkaren en starkare
ställning.40 Detta bygger en faktisk grund för fastställandet av svagare och starkare part.
41

Den svagare parten kan också hittas genom att avgöra vilkendera parten som är mera

beroende av avtalets fortlöpande. I fall av kreditavtal påverkas konsumenten starkare ifall
avtalet exempelvis skulle upphävas och lånet falla till betalning tidigare än planerat. Detta
kunde krossa konsumentens hela ekonomi, medan kreditgivaren inte skulle gå miste om

38

Ämmälä i Saarnilehto 1995, s. 241

39

Avtalsförhållanden med stark och svag part framkommer även i andra avtalstyper än i avtal mellan
näringsidkare och konsument, men i denna text fokuseras på förhållandet mellan näringsidkare och
konsument i konsumentavtal.
40
Detta antagande påverkas inte fastän konsumenten skulle ha en faktisk bättre ställning än kreditgivaren.
Se t.ex. Halila – Hemmo, s. 6
41

Ämmälä i Saarnilehto 1995, s. 243

15

annat än eventuella räntor för den återstående tiden. Konsumentens behov av att avtalet
fortlöper enligt överenskommelse är alltså större än näringsidkarens och därför är
konsumenten den svagare parten i förhållande till kreditgivaren.42

Tala har presenterat fyra olika riktlinjer enligt vilka den svagare och starkare parten i
kreditavtal har fastställts i lagstiftning.43 Enligt Tala delas de in i följande kategorier [fritt
översatt här]:

1) information, yrkeskunskap och erfarenhet,
2) ekonomiska resurser,
3) möjligheten att kontrollera risker och
4) faktorer kopplade till utformandet av avtalet

Talas presentation lyfter fram de väsentliga skillnaderna mellan kreditgivaren och
konsumenten. Det är ett faktum att kreditgivaren som näringsidkare besitter mera
information och färdigheter än konsumenten som kanske inte är alls insatt i hur
konsumentkreditmarknaden fungerar. Ett konstaterande av dessa färdigheter bygger
grunden för analysen om den svagare partens behov av skydd i förhållande till
kreditgivaren. Indelningen ovan visar hur stor klyftan mellan en kreditgivare och en
konsument kan vara. Lagstiftning som reglerar avtalsparternas rättigheter och
skyldigheter gentemot varandra har en starkare betydelse i avtal mellan en konsument och
näringsidkare än när det gäller ett förhållande mellan näringsidkare.44 I det senare fallet
är klyftan mellan avtalsparternas grundförutsättningar inte lika stora som i fallet där
avtalsparterna är en konsument och en näringsidkare.

Trots att den svagare partens skydd är en väletablerad princip särskilt inom
konsumenträtten är det oklart huruvida den kan åberopas utan uttryckligt stöd i lag.45 I en

42

Hemmo 2015, s. 88‒89
Tala 1993, s. 293
44
Hemmo – Hoppu, 2006-, kap. 12
45
Annola i Saarnilehto 1995, s. 7
43

16

del fall kan principen vara dold i en annan reglering. Oklarhetsregeln är ett belysande
exempel på detta.46 Enligt oklarhetsregeln ska avtal vars villkor förblivit oklara tolkas till
den parts förmån som inte format avtalsvillkoren.47 Den som utformat avtalet har i regel
tolkningsfördel, vilket gör att det utan tillämpande av exempelvis oklarhetsregeln kunde
ske maktmissbruk till avtalsutformarens förmån. I sin enkelhet reglerar oklarhetsregeln
alltså vem av parterna som bär risken av oklara villkor.48 Regeln presenterar behovet att
skydda den som haft mindre möjligheter att påverka resultatet och som kanske inte
besitter samma kunskap som avtalsutformaren. 49 Oklarhetsregeln kan således anses
uppfylla samma syfte som den svagare partens skydd 50 och regeln genomförs enligt
principen om ändamålsenlig tolkning av avtal.51

2.3 FÖRVERKLIGANDE AV DEN SVAGARES SKYDD I LAGSTIFTNING
OCH I RÄTTSPRAXIS
2.3.1 PREVENTIVA OCH AVHJÄLPANDE ÅTGÄRDER
Under de senaste tio åren har lagstiftningen gradvis skärpts. I och med att kreditfronten
är i ständig omvälvning med nya produkter och nya aktörer, finns det ett kontinuerligt
behov att följa med den rörliga marknaden och anpassa lagstiftningen enligt de nya
förhållandena. Den svagare partens skydd uppnås genom att kreditgivaren åläggs en del

46

In dubio contra stipulatorem, härstammar från den romerska rätten

47

KSL 4 kapitel 3 §

48

Annola i Saarnilehto 1995, s. 10

49

Saarnilehto 1995, s. 232

50

Ämmälä i Saarnilehto 1995, s. 287

51

Hemmo II, 1997, s. 62 ff.

17

skyldigheter. 52 I denna avdelning redogörs det för hur den svagare partens skydd
realiseras i den finska lagstiftningen.

Principen om god kreditgivningssed är idag en av de främsta principerna inom området
för konsumtionskrediter. Detta krav på att agera ansvarsfullt vid kreditbedömningar
härstammar från Europaparlamentets och rådets direktiv 2008/48/EG skäl 26. I enlighet
med direktivet bör kreditgivaren handla ansvarsfullt när det gäller ingående av kreditavtal
med konsumenterna. Kravet omfattar mycket. Det centrala syftet med kravet är att
förhindra otillbörligt förfarande vid kreditgivningen och under kreditavtalets gång.

Liksom tidigare konstaterats är avtalsfriheten en utgångspunkt inom avtalsrätten, men den
kan vid behov begränsas till den svagare partens fördel. Då det gäller konsumentkrediter
har ingåendet av avtal begränsats på så sätt att en konsument inte har möjligheten att
skriva under hurudant avtal som helst, utan kreditgivaren måste uppfylla en del krav för
att ett avtal ska kunna ingås. Detta sker även om konsumenten skulle önska ingå avtal
omgående. Detta har motiverats med att kreditgivaren genom sin professionella ställning
har möjligheten att utreda konsumentens förutsättningar att ingå kreditavtalet. Dessa
förutsättningar handlar bland annat om betalningskraft och -villighet samt kunskap om
lånets villkor.

Lagstiftning vars syfte är att trygga den svagare partens ställning innan avtalsslutet kan
kallas för preventiva skyddsåtgärder. Dessa åtgärder är olika marknadspolitiska ingrepp,
men de delar det gemensamma syftet om att skydda den svagare parten på marknaden.
Regleringar som styr avtalsparternas förpliktelser gentemot varandra efter att avtalet
ingåtts kan kallas för avhjälpande åtgärder. I denna avdelning behandlas krav som ställts
för att säkerställa den svagare partens ställning i förhållande till kreditgivaren. Medan de
preventiva åtgärderna begränsade förhållanden som ledde till avtalets ingående, handlar
de avhjälpande åtgärderna om förhållanden som uppkommer när ett avtal redan är i kraft.

52

Ämmälä i Saarnilehto 1995, s. 241

18

2.3.2 INNAN AVTALSSLUT
2.3.2.1 BEDÖMNING AV KREDITVÄRDIGHET

Ett av de mest betydande kraven inför ingåendet av ett avtal är kreditgivarens skyldighet
att bedöma konsumentens kreditvärdighet. Trots att skyldigheten idag är väldigt central
inom området för konsumentkrediter baserar sig skyldigheten på en relativt ny
bestämmelse från den 1 juni 2013 i form av KSL 7 kap 14 §.53

I regeringens proposition 78/2012 föreslogs en skärpning till de tidigare regleringarna av
kreditgivarens skyldighet att bedöma konsumentens kreditvärdighet. I enlighet med de
tidigare bestämmelserna innefattade kreditbedömningen en tillräcklig utredning där det
ansökta lånets storlek och andra omständigheter skulle tas i beaktande samt eventuella
betalningsstörningar skulle utredas. Enligt förslaget skulle den nya lagen förutsätta att
kreditgivarna skulle ta konsumentens inkomster och andra ekonomiska omständigheter i
beaktande vid bedömningen.

KSL 7 kapitel 14 § har en stark teoretisk grund för bekämpning av överskuldsättning hos
konsumenter i och med att den förutsätter en noggrann utredning av konsumentens
faktiska förmåga att klara av det övervägda lånet. Kreditgivaren får bevilja lånet endast
ifall bedömningen av kreditvärdigheten visar att de i kreditavtalet angivna skyldigheterna
sannolikt kommer att uppfyllas på det sätt lagen förutsätter.54 Ifall kreditgivaren i enlighet
med kreditbedömningen inte kan fastställa en tillräcklig betalningskraft hos
konsumenten, har kreditgivaren en lagstadgad skyldighet att inte bevilja krediten.

53

RP 78/2012

54

KSL 7 kapitel 16 a § 2 moment

19

2.3.2.2 LOJALITETSPLIKT

En del regleringar kan uppfylla syftet för både den svagare partens skydd och
lojalitetsplikten. Emedan den svagare partens skydd utgår ifrån att den ena parten ska ta i
hänsyn den svagare partens intressen, handlar lojalitetsplikten om de två avtalsparternas
ömsesidiga respekt mot varandra. Därmed kan det underliggande syftet för en del
skyddsregleringar vara olika, fastän båda resulterar i konsumentskydd. Det kan dock
konstateras att det oftast handlar om den svagare partens skydd när den starkare partens
lojalitetsplikt har förstärkts, så som fallet är inom exempelvis konsumentskyddsrätten,
där den starkare parten måste ta hänsyn till den svagare partens intressen.55

Lojalitetsplikten delas i två underkategorier: informationsplikt och omsorgsplikt. 56
Informationsplikten har en större betydelse inom principen om den svagare partens skydd
och därför lämnas omsorgsplikten utanför denna analys.

2.3.2.3 INFORMATIONSPLIKT

Informationsplikten innebär att motparten ska ges all sådan information som kan tänkas
påverka partens uppfattning om varans eller tjänstens egenskaper, pris och andra
angelägenheter.57 Informationsplikten kan ibland bli tillämplig även utan uttryckligt stöd
i lag ifall ett förstärkt informationsansvar kan anses vara nödvändigt. I fall av
konsumentkrediter har informationsplikten dock reglerats i lagen.58

55

Ämmälä i Saarnilehto 1995, s. 264-265

56

Huhtamäki, 1993, s. 39, s. 194
Ämmälä i Saarnilehto 1995, s. 265

57
58

Ämmälä i Saarnilehto 1995, s 250

20

Vad informationsplikten innefattar beror på omständigheterna. Enligt KSL 5 kapitel 13 §
3 moment begränsas informationsplikten till vad som varit skäligt för försäljaren att förstå
att upplysa konsumenten om. I KSL 7 kapitel 8 § anges uttömmande vilka uppgifter
kreditgivaren måste ange i sin marknadsföring om den utbjudna tjänsten. På samma sätt
reglerar KSL 7 kapitel 9 § om kreditgivarens skyldighet att ge ut information innan själva
kreditavtalet ingås. Detta innefattar plikten att i god tid innan ingång av avtal ge
konsumenten detaljerna om lånet i varaktig form på blanketten "Standardiserad europeisk
konsumentkreditinformation". Denna ska bland annat innehålla uppgifter om vilka som
är avtalsparter, vad krediten är uppbyggd av, hur den återbetalas, avtalets övriga villkor
samt konsumentens rättigheter och skyldigheter.

Informationsdefinitionen specificerades i regeringens proposition 77/2016. Enligt
motiveringarna ska informationen vara tillräckligt tydlig och omfattande, så att
konsumenten på basen av det kan avgöra huruvida varan eller tjänsten med dess
eventuella tilläggsprodukter anpassar sig för konsumentens behov och dennes
ekonomiska förutsättningar. Informationen ska därmed innefatta åtminstone upplysning
om de centrala egenskaperna och deras påverkan på konsumenten. Informationen ska
omfatta alla de erbjudna tjänsterna så att konsumenten erbjuds en faktisk möjlighet att
avgöra om den erbjudna tjänsten anpassar sig för avsett bruk och för behovet i fråga.

Det avgörande i bedömningen av huruvida kreditgivaren uppfyllt sin informationsplikt
eller inte förknippas med sättet informationen har levererats på. Kreditgivaren är skyldig
att ge konsumenten alla dessa uppgifter på ett sätt som gör att denne verkligen kan begripa
dem. Konsumenten ska ges möjligheten att bekanta sig med villkoren skriftligen innan
avtalet ingås. 59 Informationspliktens syfte är att konsumenten ska uppfatta avtalets
centrala innehåll.60 Frågan om vad informationen ska innehålla för att konsumenten ska
uppfatta villkoren till fullo kan variera, eftersom konsumenterna kan ha väldigt olika

59

Ämmälä i Saarnilehto 1995, s. 271

60

Dessutom utgör det skriftliga avtalet ett ytterligare skydd för konsumenten under avtalets gång.
Kreditgivaren kan exempelvis inte kräva sådana avgifter som inte nämns i det skriftliga avtalet. Se t.ex.
Aurejärvi – Hemmo, s. 15

21

förhandskunskaper om krediterna. I detta fall är det dock skäligt att utgå ifrån en
genomsnittlig representant av konsumentgruppen i fråga. 61 Frågan om i vilket skede
informationen ska överlåtas till konsumenten har inte ett tydligt svar. I kreditinstitutlagens
förarbete62 framgår att informationen måste ges i något skede innan avtalet ingås. En
allmän regel torde ändå vara att informationen ska ges i sådan god tid att konsumenten
rimligen ska hinna ta informationen i beaktande i sitt beslut om ingående av avtal.

2.3.2.4 MARKNADSFÖRING

Kreditgivaren har utöver de ovannämnda skyldigheterna även strikta marknadsrättsliga
skyldigheter. Syftet med begränsningar i marknadsföringen har varit tryggande av
konkurrensen samt skyddande av näringsidkare i förhållande till varandra. 63 Särskilt
konkurrensens tryggande syns i de bestämmelser som under senare år tagits i bruk. Som
exempel kan nämnas kravet om att ge en sanningsenlig bild om den utbjudna varan och
dess helhetskostnad.

Vi betraktar KSL 7 kap 8 §, som skärper kreditgivarens plikt gällande marknadsföringen.
I enlighet med lagen ska det av reklamen tydligt framkomma den effektiva räntan för
lånet i fråga ifall lånets kostnader behandlas i reklamen. Dessutom ska reklamen visa
andra väsentliga uppgifter för lånet, till exempel kreditens storlek och antalet
avbetalningsrater. Syftet med paragrafen är att ge konsumenten en sanningsenlig bild om

61

Som konsumentgrupp avses här vuxna personer som söker lån och har genomsnittlig kunskap om
konsumentkreditmarknadens funktion. I fall av säkerhetsfria konsumentkrediter består en stor del av
sökanden av personer med bakgrund av ekonomisk kontrollöshet, vilket bör tas i beaktande vid avgörandet
om hur mycket informationsplikten innefattar. För vidare läsning, se Saarnilehto, 1995, s. 204 ff.
62

RP 295/1992 s. 55

63

Ämmälä i Saarnilehto 1995, s. 252

22

den marknadsförda produkten, för att konsumenten sedan ska kunna avväga om
produkten i fråga uppfyller de behov och har de egenskaper som konsumenten är ute efter.

UCP-direktivet behandlar marknadsförarens ansvar i förhållande till särskilda
konsumentgrupper som kan anses vara i en svagare ställning.64 I Marknadsdomstolens
beslut 1982:14 förbjöds företaget att marknadsföra att skor med botten gjorda av koppar
och zink kunde lindra smärta kopplat till vissa sjukdomar. Då marknadsföringen är riktad
till någon viss konsumentgrupp som kan anses vara särskilt utsatt för den sålda varans
eller tjänstens marknadsföring, i detta fall de sjuka, finns det ett särskilt behov att
begränsa

hur

marknadsföringen

får

genomföras.

I

fall

av

sjukdom

kan

beslutsfattningsförmågan vara nedsatt och därmed finns det ett behov att begränsa
marknadsföringen som riktas till denna grupp.65

Liksom tidigare fastställts generaliseras personer som ansöker om konsumtionslån till en
och samma konsumentgrupp. Dessa personer kan ha mindre ekonomisk kunskap eller ha
en sämre ekonomisk ställning. I genomsnitt leder sämre ekonomisk ställning till att
personen i fråga inte är berättigad till ett lån från en bank, vilket leder till att denne tyr sig
till snabblånen. I fall där en person är särskilt utsatt och eventuellt ekonomiskt instabil,
finns det större risk för att denne är speciellt mottaglig för marknadsföring. Därför är det
motiverat att speciellt fästa uppmärksamhet på hur dessa lån framförs och marknadsförs.

I KSL 2 kapitel 2 § tredje punkt förbjuds sådan marknadsföring som ger uttryck för en
positiv attityd till sådan verksamhet som är farlig för hälsan eller som hotar den allmänna
säkerheten eller miljön. Det kan framhävas att ekonomisk överbelastning med därpå
följande betalningssvårigheter kan klassas som ett sådant samhälleligt problem som hotar
den allmänna ordningen i samhället. Av den anledningen ska marknadsföringen ses över
i ljuset av den effekt den har på marknadsföringens mottagare.

64

Directive on Unfair Commercial Practices, 2005/29/EF

65

Peltonen-Määttä, 2015, s. 75

23

KSL 2 kapitel 6 § förbjuder vilseledande marknadsföring, med andra ord sådan
marknadsföring som leder till ett sådant konsumentbeslut som inte skulle ha fattats ifall
reklamen angivit korrekta och tydliga uppgifter om produkten. Särskilt punkterna tre och
fyra i den sjätte paragrafen bör lyftas fram. Enligt den tredje punkten kan de vilseledande
uppgifterna framkomma i samband med angivning av prissättningens grunder och diverse
betalningsvillkor. Detta är ofta fallet när lånet framförs med begrepp och uttryck som
“konkurrenskraftig” eller “med små amorteringsrater”. Dessa påståenden är relativa i
förhållande till de andra aktörerna på marknaden, men ger inte konsumenten en
uppfattning om vad de i praktiken innebär. Lägre amorteringsrater betyder dessutom i de
flesta fallen att lånet blir dyrare i det långa loppet, vilket sällan är till konsumentens fördel.

Den fjärde punkten gäller tjänstens leveranstid och andra leveransvillkor. Lånets
snabbtillgänglighet används ofta som ett lockbete i reklamerna. Ett löfte om snabba
utbetalningar är dock endast ett relativt påstående och innebär inte att pengarna betalas ut
i samma stund som ansökningen fullgörs, vilket kanske varit konsumentens
bakomliggande syfte till att välja just denna kreditgivares lån. Användningen av
påståendet “snabba utbetalningar” är därmed inte i sig olagligt, så länge som kreditgivaren
avser relativt snabba behandlingstider, exempelvis tack vare snabba överföringstekniker.
En konsument kan inte åberopa fel i tjänsten ifall det tar ett dygn mellan ansökan och
lånets utbetalning, eftersom påståendet varit relativt, inte absolut.

Kreditgivaren har en mängd skyldigheter i kreditgivningsprocessen vilket gör att
processen inte kan vara blixtsnabb. Kreditgivaren är till exempel skyldig att bedöma
konsumentens kreditvärdighet och bör försäkra sig om att konsumenten förstått
avtalsvillkoren. KSL 2 kapitel 7 § följer samma linje och förbjuder reklam där väsentliga
uppgifter lämnas utanför och vilkas bortfall väsentligen påverkat konsumentens
uppfattning om tjänstens innehåll och villkor, jämfört med om dessa uppgifter hade
angetts i reklamen. Som exempel kan nämnas fall där majoriteten av lånets avgifter
angetts i reklamen, men uppläggningsavgiften har lämnats utanför. I dessa fall skulle
konsumenten ha rätt att anta att de angivna kostnaderna är uttömmande och att inga andra
avgifter påkommer. Ifall tjänsten inte motsvarar det som konsumenten haft rätt att förstå

24

utifrån marknadsföringen handlar det om ett fel i tjänsten.66 Om fel i tjänsten stadgas i
KSL 8 kapitel 13 §.

KSL 2 kapitel 9 § förbjuder aggressivt förfarande vid marknadsföring. Marknadsföringen
kan vara aggressiv om den till exempel antyder att man är en dålig förälder om man inte
låter sitt barn spela ishockey, samtidigt som det föreslås att man tar ett lån för att
förverkliga barnens drömmar. Manipulation som leder till beslut man annars inte hade
tagit kan anses utgöra aggressiv marknadsföring. Genom direktiv 2005/29/EG om
otillbörliga affärsmetoder av näringsidkare mot konsumenter förbjuds vilseledande och
aggressivt förfarande i företagets marknadsföring. Samtidigt förbjuds även övrig
verksamhet som kan anses oskäligt, exempelvis påtryckning till att köpa eller
prenumerera något. Genom direktiv 2006/114/EG förbjuds vilseledande och jämförande
reklam.

I justitieministeriets publikation67 presenterades argument som lyfts fram i Pikaluotto
2011-arbetsgruppens 68 betänkanden. Ett begränsande av marknadsföringsrätten för
konsumentkrediter motiverades med att antalet indrivningsdomar har stigit kraftigt och
med att myndighetskontakterna låtit förstå att de lätt tillgängliga konsumentlånen bildar
en oöverkomlig lockelse för konsumenterna. De som ställde sig positivt till begränsande
av marknadsföringen hävdade att konsumenten inte alltid klarar av att ifrågasätta de
påståenden som marknadsföringen presenterar, exempelvis framförandet av ett lån som
snabba och lätta pengar med låga amorteringar. Det är lätt att falla för
marknadsföringsknepet trots att, eller särskilt eftersom man befinner sig i en ekonomiskt
krävande situation. 69 Dessa argument visar på vilket sätt konsumenten kan utsättas för
konsumentkrediternas negativa effekter. Syftet med begränsande av marknadsföringen är
att ålägga större ansvar på kreditgivaren, så att det inte skulle vara möjligt att dra nytta av
66

Felbedömningen gäller utöver marknadsföringen även annan information som kan likställas med
marknadsföring och som getts till konsumenten innan ingång av avtal.
67

Justitieministeriets betänkanden och utlåtanden 17/2012

68

Pikaluotto 2011-arbetsgruppen, ordförande Katri Kummoinen och sekreterare Sofia Rajamäki

69

Justitieministeriets betänkanden och utlåtanden 17/2012, s. 29, s. 35

25

konsumentens svaga stunder. Utöver marknadsföringen kan denna tanke tillämpas även
på konsumtionsvalen i övrigt. Konsumenten kan skyddas från sina egna, eventuellt
ogenomtänkta val exempelvis genom att lägga en sorts betänketid på de lån denne ansöker
om. I praktiken skulle konsumenten inte få lånet till sitt förfogande i samma stund som
frestelsen är som störst.

Ändringarna i KSL 7 kapitel 2010 medförde en begränsning av tidpunkten när en
konsumentkredit kan beviljas. 70 Den nya 19 § förbjöd helt utbetalning av lån under
nattetid mellan klockan elva på kvällen och klockan sju på morgonen. Syftet var att för
det första minska antalet ansökningar som gjordes i särskilt känsliga sinnestillstånd,
såsom till exempel under alkoholpåverkan. För det andra var tanken att dessa pengar inte
skulle kunna förbrukas för i stunden frestande, oftast väldigt kortsiktiga ändamål, såsom
exempelvis på allvarligt beroendeframkallande online-spel eller på alkohol i
restauranger.71

Gränsdragningen i marknadsföringsfrågor hör till de mer svårlösta i diskussionen kring
marknadsföringsregleringen. Det kan ibland vara svårt att särskilja gränsdragningen
mellan marknadsföring och vad som är kreditgivarens lagstadgade skyldighet att upplysa
konsumenten gällande den erbjudna tjänstens art och detaljer innan ingående av
konsumentavtal. I enlighet med KSL 7 kap 9 § är kreditgivaren skyldig att upplysa
konsumenten om bland annat ränta och andra väsentliga uppgifter. Detta görs för att
konsumenten ska få en sanningsenlig uppfattning om den erbjudna tjänsten. Samtidigt
möjliggör detta en jämförelse av olika kreditgivares tjänster, vilket är konsumentens
lagstadgade rättighet och till konsumentens fördel. Ibland kan en upplysning om att en
kredit finns att få ses som reklam. Exempelvis kan ett möbelföretag erbjuda möjligheten
att betala inköpen i avbetalningar. Det är oklart ifall denna typ av upplysning kunde anses
vara sådan marknadsföring som kunde förbjudas.

70

Konsumenten kan ansöka om lånet dygnet runt online, men lagen begränsar tidpunkten för när
ansökningarna behandlas och när lånen betalas ut till konsumentens konto.
71

Se MD:257/09. Marknadsföring som sker nattetid bör ta i beaktande målgruppens ofta bristfälliga
kunskap att sköta sin privatekonomi. Målgruppen består främst av unga vuxna.

26

Ett annat gränsfall är utfästelse om att konsumenten har möjlighet att ändra på
betalningsplanen på sitt lån till exempel genom att söka en amorteringsfri månad eller
genom att spjälka en faktura i rater. Dessa ändringar är ofta avgiftsbelagda, varmed syftet
med att begränsa denna typ av marknadsföring är i sig motiverat, men å andra sidan svår
att genomföra på ett ändamålsenligt sätt. Å ena sidan kan meddelande om möjligheten till
ändrad betalningsplan vara illa för en utsatt konsument som inte förstår sig på att
lösningen i långa loppet är skadligt i och med att den medför mera avgifter. Å andra sidan
kan det hända att en konsument är villig att ta denna långsiktiga förlust för att till exempel
förhindra att en faktura skickas till indrivning bara på grund av att konsumenten hade
betalningssvårigheter en specifik månad, men annars har en stabil ekonomi. I det senare
fallet vore det svårt att motivera varför man borde förhindra att konsumenten skulle få
höra om en möjlighet att lösa den akuta situationen.72 Ett annat argument gällande varför
denna typ av marknadsföring inte borde förhindras är att sådana meddelanden alltid riktas
till konsumenter som redan ingått ett kundförhållande med kreditgivaren. Skillnaden
mellan denna typ av upplysning och en reklam i televisionen är alltså huruvida
konsumenten redan tagit ett beslut om att bli ett företags kund eller inte.

Då marknadsföringsregleringarna analyseras bör frågan ställas huruvida det samhälleliga
ansvaret sträcker sig till konsumentens mottaglighet av reklam. En stor andel politiker
och myndigheter anser att aggressiva och uppmuntrande lånereklamer borde förbjudas.73
En del önskar att all typ av marknadsföring av konsumentkrediter skulle förbjudas.74 Den
allmänna åsikten om att marknadsföringen bör begränsas på ett sätt eller annat understöds
även av Garantistiftelsen.75

72

Om reglering som begränsar den svagare partens verksamhetsfrihet, se Lakimies 6/2010 s. 1056

73

VN/900/2018

74

Se t.ex. justitieministeriets publikation – betänkanden och utlåtanden 2019/40, s. 8. Med önskan om
totalförbud avses främst de säkerhetsfria snabblånen, det vill säga de lån som de facto oftast leder till
överskuldsättning och betalningssvårigheter. Det anses inte finnas ett behov att reglera marknadsföring
angående exempelvis bostadslån, eftersom bostäder sällan köps väldigt impulsivt och dessutom har
bankerna i sin tur ett stort ansvar vid beviljande av dessa lån.
75

Baserat på en intervju med Minna Backman, Garantistiftelsen ledare för sociala finansieringstjänster,
5.12.2019 i Helsingfors. Garantistiftelsen erbjuder stöd, rådgivning och borgenslöften för skuldsatta

27

Finanssiala ry 76 har föreslagit att marknadsföring av konsumentkrediter endast skulle
möjliggöras för kreditgivare som övervakas av Finansinspektionen. I skrivande stund är
det endast en bråkdel av kreditgivarna som övervakas av Finansinspektionen. Enligt ett
annat förslag skulle alla kreditgivare i framtiden kunna falla under Finansinspektionens
övervakning. 77 Detta skulle även underlätta övervakningen av marknadsföringen. En
tydlig ansvarsfördelning i frågan om övervakning av kreditgivarpraxis skulle i slutändan
vara till konsumentens fördel, eftersom övervakningen skulle säkerställa att de regleringar
som stiftats för den svagare partens skydd faktiskt följs.

2.3.2.5 PRISREGLERING

Prisreglering har sedan början av 2010-talet varit aktuellt i många diskussioner om
skuldförhållanden. Konsumentens rätt till förmånliga och skäliga lån lyftes upp till
exempel i justitieministeriets arbetsgrupps bedömningspromemoria år 2012, där
överskuldsättning konstaterades vara ett stort problem och konsumenten ansågs behöva
skyddas mot det.78 I förslagen fördes två olika modeller för prisreglering fram. Den första
skulle utgöra ett räntetak för nominell ränta, medan den andra skulle begränsa den
effektiva räntan på årsnivå. Gemensamt med dessa modeller var att begränsningarna
endast skulle gälla lån under 1000 euro. Utanför tillämpningsområdet skulle utöver de
större lånen också falla nyttighetsrelaterade lån. Argumenten som användes för beslutet
att endast tillämpa prisregleringen på krediter under 1000 euro var att dessa mindre lån
har de högsta kostnaderna i proportion och därför bör övervakas noggrannare än de större

konsumenter. Stiftelsen arbetar för att förstärka konsumenternas ställning på marknaden och strävar att
begränsa problem orsakade av skuldsättning.
76

Finanssiala ry representerar en stor del av de banker, liv-, arbetspension- och skadeförsäkringsbolag samt
fond- och finansieringsbolag och värdepappersmäklare som fungerar i Finland.
77

Justitieministeriets publikation – betänkanden och utlåtanden 2019/40, s. 18. Förslagets målsättning är
att endast officiella och övervakade kreditgivare skulle ha rätt till att göra reklam.
78

Justitieministeriets publikation - betänkanden och utlåtanden 17/2012, s. 28

28

lånen. Det kan alltså konstateras att det finns större risker för snabba skuldproblem i de
mindre lånen, eftersom de kan innehålla förhållandevis mycket räntor och avgifter. Den
bakomliggande tanken var att säkerställa möjligheten för konsumenter att få ett
förmånligt lån genom att jämka lånens avgifter.

I regeringens proposition 230/2018 framfördes åter argument som stödde behovet för
prisreglering. Det allra största argumentet var behovet att begränsa de skuldproblem som
konsumentkrediter medför. Övriga starka argument var att de nya reglerna skulle resultera
i skäligare räntor och mera transparenta avtalsvillkor. Transparensen motiverades som ett
sätt att förstärka konsumentens ställning i förhållande till kreditgivaren. Ett tydligt
formulerat nytt räntetak79 skulle också underlätta prissättningen på lånen samt underlätta
myndigheternas övervakning, utan att ändå hindra den faktiska möjligheten att fortsätta
idka näring inom konsumentkreditbranschen.

KSL 7 kap 17 a § trädde i kraft hösten 2019. I och med den nya paragrafen får en kredit
inte ha nominell ränta högre än 20% eller avgifter som per dag överskrider 0,01% av det
utlånade kapitalets storlek eller från den kreditgräns som avtalats vid avtalsslutet. I och
med att lagar inte tillämpas retroaktivt gäller den nya lagen endast lån som beviljats
1.9.2019 eller senare. Detta hindrar självklart inte kreditgivarens rätt att sänka
kreditkostnaderna till konsumentens fördel efter ingånget avtal.

Den nya lagen förde även med sig ökat skydd för konsumenten i form av artikelns fjärde
moment, enligt vilken en konsument blir helt befriad av att betala ränta på lånet ifall
kreditgivaren bryter mot lagen om räntetak. Denna detalj bildar ett starkt incentiv för
kreditgivarna att verkligen följa lagbestämmelserna, eftersom de potentiella sanktionerna
är betungande. Bestämmelsen ger konsumenterna ett starkt skydd i enlighet med
principen om den svagare partens skydd.

79

Det tidigare räntetaket räknades utifrån effektiv ränta och var därmed svårare att tillämpa

29

I praktiken innebär det nyaste räntetaket att konsumentens rätt till skäliga avtalsvillkor
har förstärkts och risken för att kreditgivare skulle missbruka konsumentens svagare
ställning på marknaden har minskat. Många större kreditgivare har varit tvungna att sänka
på sina nominella räntor för att de ska vara lagenliga. Samtidigt har en del kreditgivare
helt fallit ur spel, eftersom de minskade intäkterna men fortsättningsvis höga riskerna inte
längre är lönsamma för företagen.80 Utbudet på marknaden har alltså ändrats.

2.3.3 UNDER AVTALETS GÅNG
2.3.3.1 GOD INDRIVNINGSSED

God kreditgivningssed sträcker sig även till fakturerarens och borgenärens ansvar över
återbetalningen av lånen. God indrivningssed behandlades i regeringens proposition
57/2012.81 I enlighet med 4 § i Lag om indrivning av fordringar 513/1999 är borgenären

skyldig att behandla konsumenten och fordringen på ett sätt som är skäligt i förhållande
till omständigheterna.82 Lagens syfte är att trygga konsumentens ställning.83 I regel är
konsumenten mera skyddad från otillbörligt förfarande jämfört med andra gäldenärer.84
Principen om den svagare partens skydd tillämpas på indrivningens område som ökat
ansvar hos borgenären att agera ansvarsfullt gentemot konsumenten.

80

Yle, ’Jo useat pikavippifirmat ovat ilmoittaneet, etteivät enää myönnä uusia lainoja – syynä
kulutusluottojen korkokaton madaltaminen 20 prosenttiin’
[https://yle.fi/uutiset/3-10950238]
81
RP 57/2010
82
Konsumentombudsmannens linjedragning
https://www.kkv.fi/ratkaisut-ja-julkaisut/julkaisut/kuluttaja-asiamiehen-linjaukset/aihekohtaiset/hyvaperintatapa-kuluttajaperinnassa/#2.11
83
Koulu – Lindfors, s. 36
84

Koulu – Lindfors, s. 35

30

Borgenärens skyldighet att agera ansvarsfullt konkretiseras genom att oskäligt förfarande
förbjuds i paragrafens andra moment. Borgenären är skyldig att avhålla sig från att ge
osanna eller vilseledande uppgifter angående följder av betalningsförsummelser eller
andra för konsumenten väsentliga uppgifter. Det ska inte heller få påkomma oskäliga eller
onödiga avgifter eller följder av indrivningen. Indrivningen får inte äventyra
konsumentens integritetsskydd. Efterlevnaden av god indrivningssed uppmuntras medelst
hot för rättsliga följder.

Indrivningens syfte är att försöka få konsumenten att betala den förfallna fordringen
frivilligt. 85 Borgenären är skyldig att förhålla sig ansvarsfullt till omarrangemang av
betalningsplaner. Med andra ord ska denne alltså inte systematiskt neka omarrangemang,
utan dessa ska ses över i ljuset av konsumentens individuella förutsättningar och
önskemål. En dimension av den goda indrivningsseden är att en borgenär i regel inte ska
börja driva in en fordring som kan anses vara obefogad.86

Borgenären är inte skyldig att gå med på konsumentens alla krav, men bör samtidigt se
till att indrivningsprocessen är skälig mot konsumenten. Borgenären ska i mån av
möjlighet hjälpa konsumenten klargöra sin skuldsituation samt göra en betalningsplan,
telefonledes

om

möjligt.

Borgenären

är

också

skyldig

att

vara

tydlig

i

indrivningsprocessens alla skeden. Detta innebär till exempel frågor som vem som driver
in fordringen, vilka kostnader som kan framkomma et cetera.

Ökade krav på borgenärens ansvarsfullhet i indrivningsfrågor stöder i teorin
konsumentens ställning i och med att lagen binder alla borgenärer på samma sätt. Detta i
sin tur förstärker konsumenternas ställning, eftersom det i annat fall skulle finnas risk för
missbruk av denne, särskilt med tanke på kostnader indrivningen kan medföra för
konsumenten. Kravet om flexibilitet från borgenärens sida visar åter balansen parterna
emellan – borgenären har generellt sätt bättre förutsättningar att ändra på en

85

Lag om indrivning av fordringar 513/1999 1 kapitel 1§

86

Aurejärvi – Hemmo, 2004, s. 72

31

betalningsplan utan desto större problem, medan bristen på flexibilitet kunde vara mycket
problematiskt för konsumenten. I dessa relationer förstärks alltså uppfattningen om vem
som är den faktiskt svagare parten i avtalsförhållandet genom att undersöka vem som
lättare kan hamna i en icke-fördelaktig situation. Skyddsregleringar för denna part är
därför viktiga för att trygga dennes ställning i avtalsförhållanden.

2.3.3.2 JÄMKNING AV OSKÄLIGA AVTALSVILLKOR SAMT ÅNGERRÄTT

Den svagare partens skydd kan även säkerställas genom möjligheten till jämkning av
avtal. 87 I Lagen om rättshandlingar på förmögenhetsrättens område (228/1929) 36 §
redogörs förutsättningarna för jämkning av avtalsvillkor. I förarbeten88 till revidering av
ovannämnd lag framkommer att behovet av att jämka avtalsvillkor är betydande i fall där
parterna kan konstateras ojämlika.

Rätten till jämkning regleras även i konsumentskyddslagen. I KSL 4 kapitel 1 § 1 moment
stadgas att ett avtalsvillkor kan jämkas ifall det är oskäligt eller kunde leda till oskäliga
förhållanden för konsumenten. I skälighetsbedömningen beaktas avtalets innehåll,
avtalsparternas ställning samt omständigheterna i övrigt. Jämkningen kan genomföras
endast om det är till fördel för konsumenten. 89 Härmed säkras att konsumenten inte
plötsligt kan försättas i en sämre situation än vad denne hade att förvänta sig vid ingående
av avtalet.

Konsumentens skydd förstärktes genom lagändringsprocessen 2010 i form av att
konsumentskyddslagens 7 kapitel 20 § trädde i kraft och säkerställde konsumentens rätt

87

Ämmälä i Saarnilehto 1995, s. 281

88

RP 247/1981

89

Peltonen – Määttä, 2015, s. 241

32

att ångra sig ett ingånget konsumentkreditavtal. Lagen bestämmer närmare om hur räntan
i dessa fall räknas och vilka andra förutsättningar som finns för att utöva ångerrätten.
Enligt lagen ska konsumenten inom 14 dagar från att lånet beviljats meddela sin vilja att
ångra lånet. Därefter ska lånet samt räntan för den tid lånet varit i konsumentens besittning
återbetalas till kreditgivaren inom 30 dagar från att konsumenten meddelat att denne
utnyttjar sin ångerrätt. Syftet med denna ändring var att ge varje konsument en
grundläggande rättighet som är tillämplig hos alla kreditgivare, som annars kunde ha haft
olika principer och villkor för ångerrätt. I och med att snabbkrediterna allt som oftast
beviljas över nätet och eftersom processerna ofta är snabba finns det en risk för att
konsumenten i sin fartblindhet inte uppfattat lånets avtalsvillkor eller följder. Utöver detta
kan det finnas andra orsaker för en konsument att ångra lånet. Därför är det viktigt ur
konsumentsskyddslig synvinkel att ge konsumenten en stark rätt att ångra sig.

Ångerrätten har en stor betydelse för konsumenten eftersom den möjliggör rättande av
eventuella snedsteg. Liksom tidigare konstaterats har en konsument inte alltid
färdigheterna att göra ett välavvägt beslut om en kredit, inte heller kunskapen om hur
krediten ska förvaltas. I dessa fall är det viktigt att ge konsumenten möjligheten att i ett
senare skede korrigera sina eventuella misstag. Ångerrätten är i regel en större fördel för
konsumenten än vad det är en nackdel för kreditgivaren, som i dessa fall representerar
den starkare parten i avtalsförhållandet.

2.4 SAMMANFATTNING
Tidigare i avhandlingen har överskuldsättningen presenterats som ett växande problem.
Ovan har flertaliga regleringar presenterats vars syfte är att begränsa denna problematik.
Trots att en del av regleringarna hade olika utgångspunkter och infallsvinklar för att
hantera problematiken, var syftet gemensam – nämligen frågan om hur den svagare parten
kan skyddas på konsumentkreditmarknaden.

33

Skyddsprincipen strävar till att skydda den svagare parten i förhållande till motparten,
men det finns även ett självändamål i att skydda konsumenten på krediträttens område.
Konsumentens överskuldsättning påverkar både på ett individuellt och ett samhälleligt
plan. Principen om den svagare partens skydd väger tungt inom konsumentkrediträtten
och den kristalliseras i principen om ansvarsfull kreditgivning. Ansvarsfull kreditgivning
innefattar att kreditgivaren lägger konsumentens intressen framom sina egna
företagsekonomiska intressen. 90 Krediterna och de problem de eventuellt kan förknippas
med har en stor betydelse både på individen och samhällsekonomin. Av den anledningen
har kreditgivarna en lagstadgad skyldighet att utöva samhälleligt ansvar genom att inte
göra situationen värre genom hejdlös kreditgivning. I kreditgivarnas händer ligger alltså
att följa de bestämmelser som lagen dem påbjuder samt genom eget betänkande göra vad
som finns att göra för att minimera riskerna för konsumenten.

De ovan presenterade skyddsåtgärderna har alla sina för- och nackdelar. Det största
problemet är dock det, att de olika åtgärderna skyddar konsumenten med varierande
resultat beroende på marknadsläget i övrigt. Exempelvis kreditgivarens skyldighet att
bedöma konsumentens kreditvärdighet har en klar målsättning – kreditgivaren ska få
tillgång till tillräckliga uppgifter om konsumentens ekonomiska angelägenheter för att på
basen av det göra en helhetsbedömning om krediten innan avtalet ingås. Verkställandet
av denna skyldighet är dock i praktiken begränsad, vilket gör att efterlevnaden blir
bristfällig.

Dagens verktyg för genomförande av ansvarsfull kreditgivning består av ett större utbud
än för fem år sedan. Trots det fungerar den finska marknaden inte än på det sätt som
lagens förarbeten avsett.

Kreditgivarens skyldighet att bedöma konsumentens

kreditvärdighet uppfylls i dagsläge enligt de förutsättningar som finns, men det finns ett
behov att öka på de resurser kreditgivarna kan utnyttja i genomförandet av detta.
Bedömning av kreditvärdighet kan anses ha den största principiella betydelsen för

90

RP 78/2012, s. 23

34

bekämpande av överskuldsättningen. Därmed vore det logiskt att satsa på att det
genomförs på ett ändamålsenligt sätt.

För att bidra till detta håller Finland på med att förbereda ett positivt kreditregister som
ämnas tas i bruk inom de kommande åren. Det positiva kreditregistret kunde utgöra det
verktyg som behövs för att kreditgivarna ska kunna göra en helhetsomfattande bedömning
om konsumentens situation i samband med kreditprövningen. I skrivande stund är det
dock ännu mycket som är oklart inför ibruktagandet av registret. Av den anledningen är
det ändamålsenligt att studera hur registret genomförts i andra länder. Nästa kapitel
behandlar det positiva kreditregistret; vad det går ut på samt eventuella för- och nackdelar.
I kapitlet presenteras hur Sverige tagit i bruk sina register för positiva upplysningar. Syftet
med presentationen är att få insikt över hur registret fungerar samt på vilka plan den inte
fungerar, för att sedan kunna ta inspiration till det egna genomförandet av ett dylikt
register.

35

3. POSITIVA KREDITUPPLYSNINGAR
3.1 ALLMÄNT OM UPPLYSNINGAR
I enlighet med förarbeten91 till revidering av konsumentskyddslagen hör undersökning av
eventuella betalningsanmärkningar till kreditgivarens primära skyldigheter när en
konsument ansöker om ett lån. Härutöver är kreditgivaren skyldig att samla andra
uppgifter om konsumentens ekonomiska förhållanden för att på basen av dem kunna göra
en god kreditbedömning. Dessa uppgifter kan antingen fås direkt från konsumenten eller
alternativt från andra tillgängliga källor. Liksom tidigare konstaterats går den nuvarande
praxisen långt ut på att konsumenten meddelar sina inkomster och utgifter i samband med
sin låneansökan. Kreditgivaren är skyldig att kontrollera dessa uppgifter stämmer92, men
i praktiken är dessa ibland svåra att fastställa till fullo på ett säkert sätt.

Bedömning av kreditvärdighet är starkt kopplat till principen om god kreditgivningssed.93
En grundligt genomförd bedömning av kreditvärdighet är i sista hand till konsumentens
fördel. I skrivande stund uppfylls dock inte lagens syfte om att skydda konsumenten på
grund av bristande möjligheter att få en helhetsuppfattning om konsumentens ekonomiska
helhetssituation. Kreditupplysningspraxisen behöver utvecklas för att det önskade
resultatet ska kunna nås. Ett ibruktagande av ett positivt kreditregister kunde möjliggöra
lagens syftesenliga tillämpande. Registret skulle i enlighet med sitt namn samla positiva
kreditupplysningar.94 Dessa upplysningar skulle tillsammans bilda en uppfattning om hur
varje enskild konsument sköter om sin ekonomi. Kreditupplysningarna bygger på tanken
att det är större risk att bevilja kredit åt någon som tidigare misskött sin ekonomi, medan
det är mindre risk att bevilja kredit åt någon som bevisligen skött sin ekonomi väl. Tanken
är att kreditgivarna med hjälp av dessa uppgifter skulle kunna avgöra lönsamheten i varje

91

RP 78/2012

92

RP 78/2012, s. 11

93

KSL 7 kapitel 13 §

94

Olika sätt att samla kreditupplysningar presenteras längre fram.

36

nytt konsumentavtal. Ett konsumentkreditavtal är alltid en risk för kreditgivaren och
därmed bör kreditgivaren bedöma risknivån skilt för varje konsument. I praktiken räknas
risknivån utifrån hur stor risken är för att konsumenten inte uppfyller sina
avtalsförpliktelser.

Justitieministeriet startade 2018 en arbetsgrupp som hade som syfte att utreda Finlands
förutsättningar att införa ett positivt kreditregister. Undersökningen ledde till ett förslag
om hur registret kunde tas i bruk. 95 Ibruktagandet står inskrivet i den sittande regeringens
regeringsplan.96

Nedan beskrivs på vilket sätt utnyttjandet av positiva kreditupplysningar korrelerar med
nivån av skydd av den svagare parten på konsumentkreditmarknaden.

3.2 SKILLNADEN MELLAN NEGATIVA OCH POSITIVA UPPLYSNINGAR
Kreditupplysningar kan göras genom att samla negativa och positiva upplysningar.
Negativa kreditupplysningar ger kreditgivaren information om vilka betalningsstörningar
konsumenten har.97 En borgenär kan väcka talan mot en konsument för att få sina obetalda
fordringar betalade via juridisk indrivning. En dom som fastställer den obetalda skulden
resulterar i en betalningsanmärkning. Skulden kan härstamma från många olika
avtalstyper, allt från hyror till telefonräkningar och lånerater.98

Positiva kreditupplysningar innefattar i praktiken all sådan information om konsumentens
ekonomiska beteende som kan påverka kreditgivarens uppfattning om konsumenten som

95

Justitieministeriets utredningar och anvisningar 26/2018

96

Statsrådets publikation 2019:31

97

Koulu – Lindfors, 2013, s. 24

98

Koulu – Lindfors, 2013, 25

37

en ekonomisk aktör.99 Dessa upplysningar kan till exempel vara informationen om att en
faktura har förfallit hos ett annat företag100 samt hur mycket lån personen i fråga har totalt
sett hos andra företag. Utnyttjandet av positiva kreditupplysningar möjliggör ett tidigare
ingripande i eventuella betalningssvårigheter och överskuldsättning.101 Det ursprungliga
syftet med registreringen och delandet av de positiva kreditupplysningarna har varit att
både själv få en uppfattning om konsumentens situation och samtidigt varna andra
kreditgivare ifall en konsuments betalningsförmåga misstänktes vara nedsatt.102103 Om en
kreditgivare registrerar upplysningar om en konsument är kreditgivaren också skyldig att
se till att de registrerade uppgifterna inte förvaras längre än vad som är nödvändigt.104
Upplysningarna ska hållas uppdaterade.105

Den betydande skillnaden mellan de positiva och negativa upplysningarna är att de
positiva anges i närapå realtid. De ger en uppfattning om var konsumenten befinner sig
just nu. Även om en konsument inte har en betalningsanmärkning och ingenting syns i de
negativa upplysningarna, betyder inte att konsumentens ekonomi är balanserad eller
tillräckligt hållbar för att klara av en ny skuld. I och med att de negativa upplysningarna
endast visar resultatet av en process som i värsta fall kan pågå i flera år106 är de negativa
kreditupplysningarna i sig relativt obetydliga när en kreditgivare ska göra en bedömning

99

Dessa upplysningar bildar en credit score som kreditgivarna använder i sina kreditbeviljningsprocesser.
Om vilka hur diverse uppgifter tas i beaktande i en konsuments credit score, se t.ex. Berrum, s. 19 ff.
100

T.ex. att en faktura är i indrivning kan resultera i en dylik anmärkning. Även obetalda sjukhusräkningar,
skatteskulder och böter kan resultera i en anmärkning i det positiva registret.
101

Koulu-Lindfors, s. 25

102

Parjanne i Suviala, s. 205

103

Koulu-Lindfors, s. 24

104

Justitieministeriets publikation 26/2018, s. 102

105

Koulu-Lindfors, s. 25

106

Skulden hamnar oftast i frivillig indrivning efter att den förfallit hos den ursprungliga faktureraren. Om
skulden inte betalas i frivillig indrivning kan den överföras till rättslig indrivning. Rättslig indrivning kan
resultera i en betalningsanmärkning. Hela processen kan ta flera år. Skulder hamnar inte automatiskt i
rättslig indrivning, utan i vissa fall kan processen ta flera år eller, i fall att konsumenten är överskuldsatt
eller inte har någon betalningsförmåga, kan det hända att skulden aldrig går till rättslig indrivning.

38

av konsumentens kreditvärdighet. En konsument kan vara överskuldsatt utan att ännu ha
en enda betalningsanmärkning.

De positiva upplysningarna kan å andra sidan vara till konsumentens fördel, både ifall en
kredit beviljas och då den inte beviljas.107 Ifall konsumenten skött sig väl och inte har
något anmärkningsbart i denna realtidskontroll, kan det i bästa fall leda till ett bättre
låneerbjudande. 108 Ifall konsumenten å andra sidan har något anmärkningsbart i de
positiva kreditupplysningarna, som att ett antal fakturor förfallit obetalda till betalning i
andra företag, kan detta tyda på betalningssvårigheter eller ovillighet att betala, varmed
noggrannare efterforskningar kan vara av nöden. Ifall kreditgivaren på basen av de
positiva kreditupplysningarna misstänker betalningssvårigheter och därmed nekar ett lån,
kan beslutet hindra att dessa problem hos konsumenten växer. Detta är till både
konsumentens och kreditgivarens fördel.

Utnyttjandet av positiva kreditupplysningar förstärker konsumentens skydd på flera olika
plan genom att möjliggöra nya sätt att utreda dennes faktiska situation. Som exempel kan
nämnas uträknande av konsumentens totala skulder, som i dagens läge kan vara utspridda
hos flera olika institut, både som stora lån och små avbetalningar. Ett konkret sätt att
skydda konsumenten från överskuldsättning är fastställandet av en maximigräns på hur
mycket lån var konsument totalt kunde ha. Denna maximigräns skulle till exempel kunna
räknas utifrån det föregående årets bruttoinkomster i enlighet med förslaget
finansministeriet presenterat. 109 I enlighet med förslaget skulle det eventuella nya lånet,
samt alla de gamla lånen sammanlagt, inte få överskrida 450% av årsinkomsterna. En

107

Koulu-Lindfors, s. 24

108

I enlighet med principen om högre risk – högre ränta.

109

Finansministeriets publikation 2019:56

39

konsument skulle enligt detta förslag med andra ord kunna ha lån upp till 4,5 gånger sina
bruttoinkomster.110111

Implementeringen av denna regel skulle i praktiken inte vara svår att genomföra i och
med att Finland sedan begynnelsen av 2019 haft i användning inkomstregistret, som
upprätthålls av skatteverket. Varje kreditgivare har alltså redan nu möjligheten att utreda
konsumentens inkomster med hjälp av detta verktyg. För att förslaget skall kunna
genomföras krävs att inkomsterna kan jämföras med konsumentens utgifter och tidigare
lån. Det senare är även i enlighet med kreditgivarens skyldighet att bedöma konsumentens
kreditvärdighet. Här kommer vi in på det positiva kreditregistrets praktiska betydelse.

Ett positivt kreditregister kunde alltså tillsammans med inkomstregistret möjliggöra
tillgängligheten för trovärdiga kreditupplysningar samt säkerställa konsumentens rätt att
bli bedömd enligt korrekta upplysningar.112 Detta skulle i sin tur uppfylla syftet med
principen om den svagare partens skydd.

Nedan presenteras hur Sverige tagit i bruk system som tillåter utnyttjande av positiva
kreditupplysningar. Målet med jämförelsen är inte att visa en absolut eftersträvansvärd
lösning, utan den är tänkt att fungera som modell för våra lösningar. Dessutom strävar
presentationen att ge läsaren en bild av vad ibruktagandet av dessa system i praktiken
betyder för förhållandet mellan konsument och kreditgivare.

110

Förslaget har fått kritik bl.a. av Suomen Vuokranantajat ry. Föreningen lyfte fram att åtgärderna borde
begränsas till de problematiska konsumtionslånen, inte stå i vägen för bostadsköp. Kredittaket begränsar i
första hand köp av den första bostaden. Se artikel 2.10.2019
111

Professor Antti Ripatti från Helsingfors universitet anser att maximibelåningsgraden säger väldigt lite
om konsumentens återbetalningskraft, eftersom den t.ex. inte tar i beaktande övrig förmögenhet eller
tillfällig nedsättning på årsinkomsterna exempelvis pga. föräldraledighet. Ripatti anser att fokus på
årsbruttoinkomsterna endast skulle fungera för dem som har en stadigvarande arbetsrelation. Inkomsterna
kan även ge en felaktig bild på den faktiska situationen, exempelvis om en konsument nyligen gått i pension.
Se Talouselämä 22.1.2020, ” Varoitus tuli: Tuleva velkakatto ajaa keskituloisia perheitä pulaan – ’ei pysty
saamaan asuntoluottoa tämän säännön puitteissa’ ”
112

Justitieministeriets publikation 26/2018, s. 33

40

3.3 TILLÄMPNING AV POSITIVA UPPLYSNINGAR I SVERIGE

3.3.1 UPPLYSNINGARNAS INNEHÅLL OCH UTNYTTJANDE
I enlighet med den svenska Konsumentkreditlagen 113 är kreditgivarna skyldiga att
bedöma konsumentens kreditvärdighet innan ingående av kreditavtal. Näringsidkaren ska
i enlighet med 12 § pröva om konsumenten har ekonomiska förutsättningar att fullgöra
de åtaganden kreditavtalet medfört. Kreditprövningen ska grundas på tillräckliga
uppgifter om konsumentens ekonomiska förhållanden. Krediten får beviljas endast om
konsumenten kan konstateras ha de ekonomiska förutsättningar som krävs för att fullgöra
dessa åtaganden. Den finska konsumentskyddslagens 7 kapitel 14 § är nästan identisk till
den svenska konsumentkreditlagens 12 §.

Både de svenska och finska lagtexterna har formats på ett uttömmande sätt – kreditgivaren
måste kunna få sådana uppgifter som kan bekräfta huruvida konsumenten sannolikt kan
betala tillbaka sitt lån. Liksom tidigare konstaterats har den finska tillämpningen av lagen
om kreditvärdighetsbedömning inte efterlevts enligt det sätt som lagen ansett. På grund
av bristande verktyg har bedömningen av konsumentens kreditvärdering i praktiken inte
kunnat genomföras på ett effektivt och trovärdigt sätt. Fastän kreditgivaren har uppfyllt
sin skyldighet till den mån det kan anses vara skäligt och möjligt har det inte räckt till för
att faktiskt uppfylla de mål lagen haft. I Sverige har däremot verkställandet av
kreditgivarens skyldighet underlättats betydligt med hjälp av diverse positiva
kreditregister.

113

KKrL 2010:1846

41

Den svenska kreditupplysningslagen (KuL) trädde i kraft 1973 och tillämpas på sådan
kreditupplysningsverksamhet som innebär att någon lämnar kreditupplysningar om en
person. 114 Lagen bygger ramarna kring hur registren ska byggas upp och hur deras
uppgifter ska få utnyttjas. Lagens definition på kreditupplysning omfattar uppgifter,
omdömen och råd som lämnas i syfte att bedöma en konsuments kreditvärdighet.115 Det
krävs ett tillstånd från Datainspektionen för att ett företag ska få samla
personupplysningar

i

ett

register.

116

Datainspektionen

övervakar

att

kreditupplysningsverksamhet genomförs på ett korrekt sätt.

Upplysningar får lämnas ut endast ifall ett kreditavtal sannolikt ska ingås eller uppgifterna
av andra betungande orsaker behövs för att fatta ett beslut om avtal med konsumenten i
fråga.117 I en tidigare version av lagen gällde ordalydelsen i KuL 9 § att förfrågaren måste
ha ett legitimt behov för att få hämta uppgifter ur kreditupplysningsregistret. Enligt den
nuvarande formuleringen förbjuds utlämnande av uppgifter ifall det finns en anledning
att anta att upplysningen kommer att användas av någon annan än den som på grund av
ett ingånget kreditavtal har behov av upplysningen. Med andra ord krävs det även i
enlighet med dagens lag att en kreditgivare endast har rätt till upplysningarna ifall de är
nödvändiga för att ingå ett kreditavtal. I praxis talas det än idag om specifikt legitima
behov eftersom uttrycket är mer konkret än lagens ordalydelse. Ett legitimt behov kan
uppstå till exempel när en konsument har ansökt om en hyreslägenhet eller när en person
har sökt ett jobb som ekonomichef. I båda fallen har motparten en legitim orsak att få reda
på hurudan ekonomisk historia personen i fråga har.

Uppgifternas lagringstid varierar beroende på upplysningens art. När en borgenär anmält
om en betalningsförsummelse bör uppgiften raderas två år efter registrering. Ifall

114

Svenska Kreditupplysningslagen 1973:1173, 1 §

115

Prop. 2017/18:120, s. 8

116

KuL 3 §

117

KuL 9 §

42

upplysningen handlar om en betalningsanmärkning som är registrerad av en myndighet
måste upplysningen raderas tre år efter registrering.118

En kreditupplysning innehåller alltid konsumentens namn, personnummer och adress.
Registret samlar uppgifter om inkomster, fordringar, skulder, eventuella anmärkningar
och beskattning. Dessa uppgifter kommer från Statens personadressregister, skatteverkets
skatteregister och fastighetstaxeringsregister samt från kronofogden.

Kreditupplysningarna delas i två olika kategorier.

119

Kreditgivaren avgör vilka

upplysningar denne behöver för att kunna uppfylla sin lagstadgade plikt att bedöma
konsumentens kreditvärdighet. Den första, den så kallade mikroupplysningen, ger
förfrågaren information om konsumentens namn, betalningsanmärkningar och eventuella
utmätningsskulder. Denna typ av upplysning används ofta vid mindre konsumentavtal,
exempelvis vid ingående av telefonabonnemangavtal. Den andra, den så kallade
personupplysningen, är avsevärt mer omfattande och bjuder på information om
konsumentens inkomster, äktenskapsförord, nuvarande krediter, fastighetsinnehav och
tidigare

upplysningsförfrågningar,

utöver

de

basuppgifter

som

även

ges

i

mikroupplysningen. Per definition erbjuder den första upplysningsformen negativa
kreditupplysningar medan den andra erbjuder positiva kreditupplysningar. 120

I Sverige samlar man positiva kreditupplysningar i flera olika register. Av dessa används
UC Ab121 (nedan UC) i största utsträckning och därför fokuserar denna presentation på
hur UC fungerar. Registret gör skillnad på de olika typers lån konsumenten har. Den
beaktar bland annat kreditkort, avbetalningar, säkerhetsfria krediter och bostadslån. I
upplysningarna framgår den återstående skuldandelen samt utvecklingen av skuldgraden

118

KuL 8 §

119

CashLoans.se, ’Skillnaden mellan UC och UC’
https://cashloans.se/olika-typer-av-uc.php
120

UC, ’Allt om kreditupplysningar’
https://www.minuc.se/kreditupplysning-privatperson

121

Tidigare under namnet Upplysningscentralen, idag ägt av den finska Asiakastieto Group

43

under de senaste tolv månaderna. De enskilda kreditgivarna framkommer inte i registret.
Däremot registreras antalet krediter samt hur ofta någon sökt denna konsuments
kreditupplysningar. Flera sökningar kan indikera på att konsumenten ansökt om flera
krediter, därför kan flera sökningar försämra konsumentens kreditvärdighet.122 123

3.3.2 AVTALSPARTERNAS RÄTTIGHETER OCH SKYLDIGHETER
I denna avdelning presenteras sådana rättigheter och skyldigheter som genom lag kan
tillfalla de parter som är delaktiga i kreditupplysningsregistret. Varje part presenteras skilt
för att förtydliga de juridiska skillnaderna mellan dem. De delaktiga parterna i
kreditupplysningsregistret delas för det första i två huvudkategorier – näringsidkare och
konsumenter. Näringsidkare delas fortsättningsvis in i registerföretag, företag som
registrerar upplysningar i registret samt kreditgivare som utnyttjar registeruppgifterna i
sin kreditbedömning.

Registerföretagets ansvar kretsar främst kring dataskyddsfrågor. De mest centrala
frågorna handlar om den registrerades integritetsskydd. Registerföretaget är skyldigt att
agera aktsamt i utdelandet av personupplysningar. Det är på företagets ansvar att se till
att endast sådana personer som avses i KuL 9 § får tillgång till personupplysningarna.
Samtidigt är registerföretaget skyldigt att se till att de registrerade uppgifterna är
uppdaterade. Med detta avses både skyldigheten att radera uppgifter som i enlighet med
KuL 8 § inte längre får lagras och skyldigheten att korrigera eventuella fel i registret.
122

Personligen ifrågasätter jag metoden att bedöma en konsuments kreditvärdighet utifrån hur många
sökningar som gjorts på denna person. En rationell konsument konkurrensutsätter sina lån och abonnemang
regelbundet, vilket resulterar i flera sökningar. Ett högt antal sökningar behöver alltså inte betyda att
konsumenten skulle ta lån från flera olika bolag eller att konsumentens ekonomiska beteende vore ohållbart
– situationen kan snarare vara tvärtom. Dessutom kan kreditupplysningar sökas även i andra fall än vid
konsumentkrediter, exempelvis när konsumenten söker om en bostad. Det är orimligt att en sådan sökning
påverkar konsumentens kreditvärdighet.
123

UC ’Senaste förfrågningar’ https://www.uc.se/hjalp--kontakt/ordlista/senaste-forfragningar/ och
Sveriges
Radio,
’För
många
kreditupplysningar
kan
påverka
lån’
https://sverigesradio.se/sida/artikel.aspx?programid=83&artikel=5541359

44

Registerföretaget står inte i direkt avtalsförhållande till konsumenten men fungerar som
en mellanhand i konsumentens och kreditgivarens eventuella avtalsförhållande. 124
Registerföretagets ageranden påverkar direkt konsumentens ställning marknaden och av
den anledningen har registerföretaget motsvarande konsumentskyddsliga skyldigheter
som om företaget var i direkt avtalsförhållande till konsumenten. Registerinnehavaren
påverkar direkt i möjliggörandet av ansvarsfull kreditgivning genom att se till att de
lagstadgade skyldigheterna efterlevs, exempelvis vad som gäller att hålla de registrerade
uppgifterna uppdaterade.125

Den andra kategorin av näringsidkare är de företag som delar personupplysningar till
registret. Dessa företag kan vara antingen kreditgivare som tidigare har haft eller som nu
har ett avtalsförhållande med konsumenten. Företaget kan också ha andra typer av
upplysningar om konsumenten som kan påverka en annan parts uppfattning om
konsumenten som en ekonomisk aktör. Ett företag som säljer produkter på avbetalning
eller som låtit konsumenten få en tjänst eller vara på faktura kan meddela om eventuella
betalningsstörningar i registret. Uppgifter om fysiska personer får lämnas in endast för
kreditupplysningsändamål.126

De företag som skickar in upplysningar till registret bär ansvar för att de registrerade
uppgifterna stämmer överens med verkligheten. Kravet på informationens korrekthet
regleras i EU:s dataskyddsförordning (nedan GDPR) artikel 5, 1 d. 127 I enlighet med
punkten ska de lagrade uppgifterna vara korrekta och uppdateras vid behov.
Registerinnehavaren är skyldig att vidta rimliga åtgärder för att säkerställa att felaktiga
personuppgifter raderas eller rättas utan dröjsmål. Vad som är ett fel i personuppgifterna
specificeras utifrån det ändamål personupplysningen är avsedd för och avgörs utifrån
huruvida den felaktiga uppgiften sannolikt påverkar eller kunde påverka resultatet av

124

Upplysningsverksamheten är central även när konsumenten söker om t.ex. en hyresbostad eller en
försäkring, men här fokuseras nu på verksamhetens relation till konsumentkrediterna.
125

Om registerinnehavarens ansvar stadgas i KuL 5 §

126

KuL (1973:1173) 5 § 2 st

127

Europaparlamentets och rådets förordning (EU) 2016/679

45

kreditbedömningen.

Direktivet

förutsätter

alltså

att

registerinnehavare

följer

korrekthetsprincipen.128 Korrekthetsprincipen härstammar från konsumentens rätt att få
sitt ärende behandlat med hjälp av uppgifter som ger en sanningsenlig bild om
konsumenten.

Kreditgivare å sin tur är skyldiga att bedöma konsumentens kreditvärdighet oberoende
lånets storlek. 129 Skyldigheten innebär ett systematiskt utnyttjande av sådana uppgifter
som kan ge kreditgivaren en uppfattning om konsumenten som en ekonomisk aktör. I
Sverige förväntas kreditgivaren utnyttja positiva kreditupplysningar i fall där
kreditgivaren själv är delaktig i ett dylikt register.130 Kreditgivaren är skyldig att agera
ansvarsfullt vid behandlande av personupplysningar, ytterligare ska de beslut som fattas
på basen av dessa upplysningar uppfylla principen om god kreditgivningssed.131

Kreditupplysningslagen och GDPR tryggar konsumentens ställning som registrerad.
Konsumenten har i enlighet med GDPR rätt att få tillgång till de uppgifter som registrerats
om denne. KuL 11 § specificerar rätten genom att ställa krav på registerinnehavaren att
skicka ut en kopia om upplysningen varje gång en sådan söks från ett register.
Meddelandet ska ske skriftligen och vara kostnadsfri för konsumenten. Meddelandet ska
innehålla åtminstone följande uppgifter:

1. Registerinnehavarens namn
2. Ändamål för att upplysningen sökts
3. De i registret behandlade personuppgifterna samt varifrån de hämtats och hur
länge de är i kraft
4. Upplysningens innehåll

128

Europaparlamentets och rådets förordning (EU) 2016/679

129

KKrL (2010:1846) 12 § 2 st

130

Den partiella frivilligheten att delta i positiva kreditregister behandlas nedan

131

KKrL (2010:1846) 6 §

46

5. Tillkännagivande om konsumentens rätt att få tillgång till och rättelse av
uppgifterna
6. Tillkännagivande om hurudana parter som kan få tillgång till dessa
upplysningar
7. Tillkännagivande om konsumentens rätt att framställa klagomål om
upplysningarna till Datainspektionen.

Om konsumentens rätt att få felaktiga uppgifter rättade regleras i KuL 12 §. Konsumenten
har även genom EU:s dataskyddsförordning rätten att begära att behandlingen av
personuppgifter begränsas.

Av presentationen ovan framgår det tydligt att näringsidkarna främst belastas av
skyldigheter medan konsumenten avnjuter rättigheter som tryggar dennes ställning. I
detta sammanhang kan det åter konstateras att konsumenten i dessa avtalshelheter är den
svagare parten som är i behov av särskilt skydd på grund av sin ställning som konsument.
Principen om den svagare partens skydd realiseras genom lagstiftningen som begränsar
avtalsfriheten och säkerställer konsumentens skydd i förhållande till de ovannämnda
näringsidkarna. Skyddets praktiska betydelse är att det minskar risken för att
registerupplysningarna missbrukas. Utan de ovan presenterade regleringarna skulle
upplysningarna kunna användas på ett sätt som direkt kunde försämra konsumentens
ställning. Exempelvis kunde uppgifterna användas för prismanipulation.

3.3.3 PROBLEM
I denna avdelning presenteras de brister som framkommit gällande utnyttjandet av de
positiva kreditupplysningarna i Sverige. Ett av de mest centrala problemen är att de
svenska registren upprätthålls av flera olika företag och dessa register kan variera
betydligt. Registreringen av kreditupplysningar är inte en skyldighet för kreditgivare. För
att en kreditgivare ska få utnyttja ett visst registers personupplysningar bör denne dock
47

själv delta i att registrera uppgifter i sagt register. I regel är det alltså lönsamt för en
kreditgivare att samarbeta med ett register, men på grund av det höga antalet register kan
konsumentens upplysningar i praktiken vara utspritt i flera olika register.

Exempel:
Konsument A har ett långvarigt kundförhållande samt flera lån hos Bank X, som
registrerar kundupplysningar till Register 1. A söker nu om lån från Bank Y som
har ett registersamarbete med Register 2. Y får ett registerutdrag ur Register 2 som
inte visar några lån i A:s namn.

På grund av att det saknas ett centraliserat personkreditregister kan det hända att
konsumentens faktiska situation inte framkommer i just det kreditregister en kreditgivare
söker sina uppgifter från. En kreditgivare kan alltså i teorin uppfylla sin plikt gällande
bedömning av kreditvärdighet genom att söka personupplysningar ur ett register, men i
praktiken kan det hända att de i detta register registrerade uppgifterna inte återspeglar
verkligheten. Det vore mer ändamålsenligt att ha ett centraliserat register vart alla
uppgifter registrerades – då skulle konsumentens faktiska situation finnas till hands.

Den finska marknaden för positiva kreditregister har bestått av några mindre
registerinnehavare. Registren har fungerat på motsvarande sätt som de svenska, alltså har
det

varit

frivilligt

att

registrera

uppgifter

om

sina

kunder

i

registren.

Registerverksamheten har dock varit i betydligt mindre skala i Finland. Det register som
ämnas ta i bruk inom de kommande åren kommer att vara centraliserat och verkställs av
skatteverket.132 I Sverige har det under våren 2020 väckts diskussion om ett behov för ett
centraliserat register.133

132

Justitieministeriets utredningar och anvisningar 26/2018

133

Svenska Finansinspektionens Konsumentskydsrapport 2020, Dnr 19-26226, s. 37 ff.

48

Ett annat stort problem gällande kreditregister gäller frågorna om dataskydd. Syftet med
dataskyddsregleringen är att se till att den registrerades integritet säkras i alla sådana
register som behandlar personuppgifter. Personuppgifterna ska endast få delas ut till
sådana parter som uppfyller lagens krav.134135 I denna avdelning presenteras lagarna som
reglerar användningen av kreditupplysningarna samt hurudana problem som uppstått
kring dem.

Den svenska Kreditupplysningslagen (1973:1173) reglerar användningen av de positiva
kreditupplysningarna. Enligt lagen får upplysningsföretaget endast ge ut information till
sådana parter som har ett legitimt skäl att få se personens kreditupplysningar. Såsom
tidigare konstaterades ska en konsument alltid få en kopia på kreditupplysningarna när ett
registeruttag söks från registret. Syftet med denna lag är att ge konsumenten möjligheten
att se vad som har registrerats om denne samt korrigera eventuella fel. Samtidigt
säkerställer man att upplysningarna endast hämtas av sådana som har juridisk rätt att
hämta dem och eventuella missbruk kan anmälas.

I Sverige uppstod det i början av 2010-talet problem med kringgående av
Kreditupplysningslagens bestämmelse om utgivande av personupplysningar. Den 1
januari 2011 trädde många nya lagar i kraft som begränsade utlämnandet av
personupplysningar. En del företag lyckades ändå kringgå lagen genom att lämna ut
informationen på ett sätt som inte hindrades av Kreditupplysningslagen eftersom denna
typ av informationsöverföring tryggades i yttrandefrihetsgrundlagen. 136 Uppgifterna
lämnades ut via så kallade tekniska upptagningar som föll utanför de nya lagarnas
tillämpningsområde. Dessa företag fortsatte lämna ut kreditupplysningar på ett sätt som
inte uppfyllde lagens krav på legitima behov vid kreditupplysningsförfrågningar.
Dessutom efterlevdes inte kravet på att skicka en kreditupplysningskopia till

134

I Sverige; Integritetsskyddskommittén, s. 140

135

I Finland: Ändamålsbundenheten är en central princip inom dataskyddslagstiftningen. Enligt den får de
registrerade uppgifterna utnyttjas endast för de ändamål registret avsett. Se t.ex. Bärlund – Nybergh –
Petrell, s. 89
136

Yttrandefrihetsgrundlag (1991:1469) 1 kapitel 10 §

49

konsumenten. Datainspektionen begärde om översyn av Kreditupplysningslagen för att
täppa igen hålen som möjliggjorde kringgående av lagen. Lagens syfte var att skydda den
svagare partens integritet samt hindra att kreditupplysningar kan hamna i fel händer och
eventuellt missbrukas, således var det ett stort misslyckande att en sådan kringgåelse
kunde ske.137

I detta fall var det viktigt att konstatera att upplysningarna kan delas ut på många olika
sätt, men att det själva skyddsobjektet, alltså konsumentens integritet, bör kunna tryggas
trots det. Det krävs alltså en stark lagstiftning som inte lämnar rum för alternativa
tolkningar.

Som svar på denna problematik utarbetades Regeringens proposition 2009/10:151 enligt
vilken lagstiftningen skulle utvecklas till att täcka alla typers överlåtande av upplysningar.
Även kravet på att förfrågaren ska ha ett legitimt behov för uppgifterna tillsattes. Frågan
om vad som kan anses vara legitima behov har kommit att lyftas upp i diskussion. Ett
exempel följer:

Bisnode lämnade ut 400 kreditupplysningar om fysiska personer som inte är
näringsidkare till Seppuku Media Ekonomisk Förening, trots att det inte kunde
konstateras finnas ett legitimt behov för dessa upplysningar. Upplysningar skulle
inte användas för att fastställa någons kreditvärdighet, utan de användes för
journalistiskt ändamål. Bisnode hade försummat att försäkra sig om att förfrågarens
behov för upplysningarna var legitimt.138

Journalistiskt ändamål räknas inte som ett legitimt behov i kreditupplysningslagens
mening, eftersom där inte strävas till att ingå ett kreditavtal. Kreditupplysningsföretaget

137
138

Sveriges Datainspektions skrivelse till Regeringskansliet, diarienummer 1821-2010

Datainspektionens
skrivelse,
diarienummer
[https://www.datainspektionen.se/globalassets/dokument/beslut/2014-05-15-bisnode.pdf]

183-2014

50

Bisnode hade inte utrett förfrågarens rätt till uppgifterna i en lagenlig grad innan
uppgifterna lämnades ut.

Den ursprungliga definitionen för legitimt behov gick ut på att behovkravet uppfylls ifall
kreditupplysningarna söks i avsikt att bedöma konsumentens kreditvärdighet i samband
med eventuellt ingående av avtal. Trots att definitionen kan lämna utrymme för tolkning
underlättas tolkningen av att syftet ska vara kopplat till avtalsingång och kreditprövning.
Eftersom kreditgivaren är skyldig att bedöma konsumentens kreditvärdighet och att
försäkra sig om att denne kan klara av de skyldigheter ett eventuellt kreditavtal skulle
medföra

är

det

nödvändigt

för

en

kreditgivare

att

hämta

konsumentens

kreditupplysningar. Härmed kan utnyttjande av kreditupplysningarna konstateras
uppfylla ett legitimt behov emedan de har som målsättning att fungera som redskap för
kreditgivaren när denne uppfylla sin lagstadgade plikt. Behovet är särskilt motiverat
eftersom denna plikt härstammar från behovet att skydda konsumenten från
överskuldsättning.

Vikten av ansvarsfullt genomförda dataskyddsbestämmelser framkommer i diskussionen
kring möjliga missbruk av kreditupplysningsregistren. I fall av bristande regleringar om
hur registrens upplysningar får utnyttjas samt vem de får överlåtas till finns det en
förefallande risk för att upplysningarna kan användas till andra syften än det avsedda. En
kreditgivare kunde till exempel utnyttja informationen om konsumentens ekonomiska
situation i marknadsföring. I teorin kunde kreditgivaren se vid bedömning av
kreditvärdighet att konsumenten skulle ha råd med ett större lån än vad denne ansökt om.
Då kunde kreditgivaren utnyttja denna information och försöka sälja ett större lån. Dylik
verksamhet kan anses starkt strida mot god kreditgivningssed, men vore i teorin en möjlig
utkomma i kreditbeviljningspraxis där registret utnyttjas.

Teorin om att ett positivt kreditregister skyddar den svagare partens intressen rubbas ifall
dataskyddsregleringarna samt de övriga gränsdragningarna för utnyttjandet av
kreditregistret är bristfälliga. I ett sådant fall skulle utnyttjandet av de positiva
kreditupplysningarna direkt vara till konsumentens nackdel och försämra konsumentens
51

skydd. Riskerna med stora centrerade register är självfallet större jämfört med
upplysningar som sprids i flera olika mindre register. Av den anledningen är det viktigt
att dataskyddsfrågorna samt det övriga säkerställandet av konsumentens rättigheter och
skydd tryggas.139

139

Justitieministeriets publikation 26/2018, s. 40

52

4. ANALYS

4.1 BEGRÄNSNING AV KREDITGIVARNAS VERKSAMHET
I diskussionen om kreditgivarens ansvar innan ett kreditavtal ingås konstaterades det att
det är svårt att skilja mellan vad som är marknadsföring och vad som är rentav
kreditgivarens

upplysningar

om

avtalsobjektets

egenskaper.

Begränsningar

i

kreditföretagens sätt att marknadsföra kunde ha en positiv inverkan på konsumenterna i
och med att det skulle kunna minska på risken att bli frestad att lyfta ett lån. Å andra sidan
kan det också frågas huruvida detta går ihop med konsumentens rätt att jämföra olika
kreditgivares produkter innan konsumenten tar ett beslut om vems produkt denne väljer.
En offert är också marknadsföring, eftersom marknadsföringen innefattar all den
information som presenteras om produkten innan ett konsumentavtal ingås.140 Därmed
kan det bli svårt att presentera olika alternativ till konsumenten ifall marknadsföringen är
för begränsad, vilket i sin tur leder till ett försvagande av konsumentens ställning på
marknaden. En konsument har rätt att ta del av de olika produkterna som finns på
marknaden och därmed måste uppgifter om dem finnas till konsumentens förfogande vid
behov. En hållbar marknad behöver en naturlig konkurrens, men denna konkurrens är i
praktiken svår att genomföra ifall marknadsföringen skulle minska i antal eller rentav
förbjudas. Det handlar alltså om en gränsdragning som måste göras på bästa möjliga sätt
med tanke på konsumentens skydd och dennes rätt till upplysningar.

Ett alternativ som även föreslagits i justitieministeriets betänkande är att ett eventuellt
förbud av marknadsföring enbart skulle gälla marknadsföringen av de problematiska
krediterna.141 Med detta avses reklam för sådana lån som orsakar de flesta problemen.
Med andra ord skulle förbudet antagligen gälla de säkerhetsfria konsumentlånen som
oftast har högre räntor. Marknadsföringsförbudet kunde även tillämpas på aggressiv och

140

KSL kapitel 2

141

VN/900/2018

53

manipulativ marknadsföring. I och med att marknadsföringen av konsumentkrediter kan
locka till sig kunder genom att vädja till känslor eller genom att måla bilder av en viss
typs eftersträvansvärd levnadsstandard vore det väl motiverat att förbjuda reklam som på
detta sätt skulle förvränga konsumentens beslutfattningsförmåga. En konsuments beslut
att söka en kredit borde alltid basera sig på en noggrann avvägning. Eftersom en
genomsnittlig konsuments uppfattning om krediters avtalsvillkor och eventuella negativa
följder inte nödvändigtvis är på en så hög nivå är det motiverat att se över behovet att
skydda konsumenten genom rättsliga ingrepp.

I avhandlingens andra kapitel behandlades även andra rättspolitiska ingrepp142 som har
som syfte att öka ansvarsfull kreditgivning till konsumentens förmån. Dessa ingrepp
skulle även ge konsumenterna bättre avtalsvillkor och skäligare priser på
kreditprodukterna. Dessa åtgärder har konstaterats fungera på en teoretisk nivå men den
praktiska funktionen kräver ännu större förändringar på marknaden. För att prisreglering
på konsumentkrediter ska fungera på det sätt lagen avsett krävs det en vidareutveckling
av både lag och praxis.

Så länge den finska lagstiftningen inte begränsar hela lånetidens maximikostnader på
motsvarande sätt som de begränsas i Sverige143 har lagen om räntetaket inte en tillräckligt
stark verkan på marknadens faktiska funktion. Den nya finska lagen om ett lägre räntetak
i september 2019 ledde i praktiken endast till att kreditgivarna förlängde lånetiderna för
att på så sätt kunna få ut större intäkter från lånen. Trots detta upplevde kreditgivarna att
risken för låneverksamheten ökade stort, särskilt i och med att det inte kommit in nya
verktyg för att stöda bedömningen av kreditvärdighet. Enligt den gällande
marknadsprincipen täcks högre risk med högre ränta. En begränsad ränta kan därmed
anses resultera till att färre personer får en kredit, eftersom färre personer möter den låga
risknivån.

142

T.ex. prisreglering och kreditgivarens skyldighet att ge tillräcklig information om kreditens villkor

143

KKrL (2010:1846) 19 b §, kostnaderna för en högkostnadskredit får inte överstiga kreditbeloppet

54

Att det blev svårare för konsumenter att få lån har både för-och nackdelar för både
konsument och kreditgivare. För konsumenten blev den direkta nackdelen svårigheterna
att få finansiering vid behov. Detta resulterade i att lånen blev tillgängliga för endast en
bråkdel av dem som ansökte om ett lån. En relevant fråga gäller vad som sker med dem
som nu som följd av den nya lagen inte längre tillhör den konsumentgrupp som kan få
dessa nya låneprodukter. I värsta fall kan bristen på tillgängliga lån leda till att
konsumentens personliga ekonomi genomgår en kollaps ifall ett akut behov inte kan
täckas med ett lån. Detta leder oss dock in i den stora frågan – är det bättre att
konsumenten får ett lån vid behov eller att konsumenten får ett skäligt lån?

Å andra sidan är framkommande av överskuldsättning i det långa loppet till fördel för
konsumenten. Ifall konsumenten haft problem med överskuldsättning och under en längre
tid täckt sina basutgifter med lån, är det bättre ju tidigare denna ohållbara ekvation bryter
samman. Ekonomin skulle med stor sannolikhet ha rasat förr eller senare. Ju tidigare
överskuldsättningsspiralen stoppas, desto mindre är skadan och desto lättare är det att
reparera ekonomin. Med tanke på detta kan det vara till nytta att det nya räntetaket leder
till att färre konsumenter beviljas lån.

Övriga problem som framkommit under studiens gång är exempelvis kreditgivarens
skyldighet att bistå konsumenten med tillräcklig information om kreditens egenskaper
och avtalsförpliktelserna innan avtalet ingås. Om kreditgivaren försummar sin
lagstadgade informationsplikt handlar det om ett avtalsbrott. Den effektfullaste följden av
försummelse av informationsplikten är ogiltigförklarande av avtalet.144

Informationspliktens regelrätta uppfyllande kräver i teorin att kreditgivaren har en
realistisk uppfattning om på vilken nivå konsumentens kunskaper sedan förut är, för att
sedan kunna anpassa informationen i enlighet med det. Även här kan dock konstateras
problematiken kring generalisering. Principen om den svagare partens skydd tillämpas på

144

Hemmo I, s. 183. I avgörandet av huruvida informationsplikten försummats bör ärendet ses från
konsumentens synvinkel gällande huruvida avtalet hade ingåtts ifall all relevant information hade funnits
till handa.

55

alla konsumenter, oberoende det informationsmässiga utgångsläget. I denna skara ryms
det alltså både välinsatta och totalt omedvetna konsumenter. För att konsumentskyddet
skulle kunna verkställas på bästa möjliga sätt borde avtalen dock utgå ifrån att de ska
tjäna alla konsumenter, alltså borde de formuleras så att även de minst kunniga ska förstå
villkoren. Endast då kan informationsplikten konstateras uppfylla sitt syfte.

Informationspliktens mest ideala tolkning vore att kreditgivarna alltid skulle satsa tid på
att tillsammans med konsumenten gå igenom avtalsvillkoren innan avtalsslutet. I detta
fall skulle pliktens ursprungliga målsättning uppfyllas men avtalsförhandlingarna kräva
ökad resursanvändning av kreditgivaren. De ökade resurserna på kreditgivarens sida
skulle kunna resultera i ökade kostnader för konsumenten. I detta fall skulle alltså
försäkrande av den svagare partens skydd resultera i högre avgifter för konsumenten,
oavsett vilka konsumentens faktiska kunskaper om lånets villkor var från början.

En intressant fråga är huruvida skärpt övervakning kunde ha en positiv inverkan på hur
kreditgivarna uppfyller sin lagstadgade informationsplikt. När en kreditgivare uppfyller
sin informationsplikt i konsumentkreditavtalsförhandlingar överlämnar kreditgivaren
avtalets villkor till konsumenten. Dessa villkor kan vara svårtolkade och fyllda med
sådant fackspråk som en genomsnittlig konsument kanske inte förstår. I dessa fall kan
informationsplikten anses bli uppfylld mer som en formalitet än på ett sätt som avsetts.145
Syftet med informationsplikten är att konsumenten ska känna sig upplyst om förevarande
vara eller tjänst. Detta kräver att kreditgivaren överlåter informationen på ett sätt som
med stor sannolikhet resulterar i att konsumenten förstår den.

För att den gällande lagens målsättningar ska kunna uppfyllas krävs det att lagen efterlevs
på ett sätt som motsvarar lagens syfte. I och med att konsumentskyddsrättens syfte är att
skydda den svagare parten på marknaden från exempelvis kreditgivare är det viktigt att
konsumentens intressen bevakas på myndighetsnivå.

145

Kreditgivaren ska ge uppgifterna på ett klart och begripligt sätt, KSL 7 kap 12 §

56

Övervakningen av konsumentkreditbranschen är i skrivande stund delad på flera olika
myndigheter. Ansvarsfördelningen stadgas i konsumentskyddslagens 7 kapitel 51§ enligt
vilken Finansinspektionen övervakar de kreditgivare som uppfyller kraven i
finansinspektionslagen.
mellan

146

Övervakningsansvaret för de övriga kreditgivarna delas

konsumentombudsmannen,

Konkurrens-

och

konsumentverket

samt

regionförvaltningsverket. De ovannämnda myndigheterna bevakar efterlevnaden av
konsumentskyddslagens 7 kapitel.147

Den moderna konsumentkreditmarknaden är rörlig, internationell och sker över nätet.
Dessutom beviljas lånen ofta väldigt snabbt. För en konsument kan det vara svårt att förstå
sig på marknaden där ett och samma kreditbeviljande företag kan ha flera olika namn och
där en del har utländska ägare. En konsument kan lätt gå vilse och inte veta vad som kan
förväntas av dessa bolag till exempel gällande lag och konsumentens rättigheter. Det
nuvarande övervakningssystemet med flera olika övervakande myndigheter är för
splittrat. Ett centraliserande av övervakningen skulle troligtvis även underlätta arbetet för
myndigheten i fråga, eftersom alla uppgifter om kreditverksamhet då skulle finnas hos en
och samma myndighet. Med tanke på konsumentens skyddsbehov vore det motiverat att
det fanns en myndighet som skulle vara insatt i hela marknadens praxis och skulle tolka
lagstiftningen på ett enhetligt sätt. I det nuvarande läget har ingen myndighet en
heltäckande uppfattning om marknadens funktion.148

En möjlig lösning på frågan om övervakningsproblematiken kunde vara att föra över all
övervakning till Finansinspektionen. Förslaget motiveras med att en centraliserad
övervakning skulle effektivera övervakningen samt bidra till utvecklandet av en
enhetligare övervakningsprocess med möjligast jämlika linjedragningar.149

146

Lag om Finansinspektionen (878/2008) 4 § 2-5 moment.

147

KSL 7 kapitel 33 §

148

Finansministeriet publikation – 2019:56

149

Justitieministeriets publikation – betänkanden och utlåtanden 2019/40, s. 18.

57

4.2 POSITIVT KREDITREGISTER
En detalj värd att poängtera är att det positiva kreditregistret inte fattar kreditbeslut, utan
fungerar endast som en informationskälla kreditgivarna kan vända sig till för att sedan
göra sina egna beslut.150 Kreditupplysningarna binder inte kreditgivarna till att fatta några
särskilda beslut, utan kreditbeslutet är ännu på kreditgivarens ansvar. Kreditgivaren ska
följa lagarna när besluten fattas, men liksom tidigare konstaterats kan dessa lagstadgade
skyldigheter ibland ha rum för en viss tolkning. Möjligheten till att utnyttja
kreditupplysningar löser alltså inte alla problem. Den utgör dock ett verktyg som
kreditgivaren kan ta stöd av vid sitt beslut och därefter är det på kreditgivarens ansvar att
agera ansvarsfullt.

Det svenska registersystemet baserar sig på frivillighet från kreditgivarens sida. Företag
och myndigheter får alltså välja huruvida de anmäler uppgifter om konsumenter till
registren. Företag får dock endast utnyttja registrens innehåll ifall kreditgivaren själv
registrerar upplysningar om sina kunder i förevarande register. På detta sätt möjliggörs
att registren kunde vara så omfattande som möjligt. De största problemen ligger i att
mycket information kan lämnas helt utanför registerkretsen. Samma konsuments
uppgifter kan även finnas i flera olika register och tecknade på olika sätt.

För att den maximala nyttan av positiva kredituppgifter kunde nås skulle det kräva att alla
upplysningar skulle registreras i ett centraliserat register. Ett kreditregister skulle uppfylla
lagens syfte ifall den gav uttömmande upplysningar om konsumentens situation på de
informationsområden som är väsentliga med tanke på kreditgivarens bedömning av
kreditvärdighet. Ett

centralregister

kräver

även stark reglering

och tydliga

tillämpningsinstruktioner som stöd för kreditgivarna. Det krävs även tydliga besked om
vilka kreditgivare som förpliktas av registreringskravet samt vilka uppgifter som ska

150

Koulu-Lindfors, s. 25

58

registreras.151 Ytterligare krävs att användningssyftet för dessa upplysningar förtydligas
så att tillämpningen av registret ska vara entydigt. Tillämpningsinstruktionerna för
registrets utnyttjande borde åtminstone visa riktning för hur en konsuments
nettoförmögenhet räknas, hur återbetalningskraften räknas och hur avtalets medförda risk
räknas och anpassas i krediträntan.

Ett

väl

genomfört

kreditupplysningsregister

kan

komma

att

underlätta

kreditbeviljningsprocessen samt öka på vad som kan anses utgöra ansvarsfull
kreditgivning. Registren bjuder i regel på ett bredare urval av information om
konsumentens faktiska ekonomiska situation jämfört med om konsumenten hade
meddelat uppgifterna på egen hand. Syftet med kreditprövningen är att förhindra
konsumenters överskuldsättning. Utöver detta kan registret minska på kreditgivarens
risknivå i samband med kreditbeviljning, eftersom förutsättningarna till att fastställa
konsumentens faktiska ekonomiska ställning ökar.

Utöver att kreditregistret ger kreditgivare möjligheten att göra en helhetsomfattande
kreditvärdering för konsumenten kan även konsumenten själv få en överskådlig blick om
sin egen situation med hjälp av registret. En kreditupplysningsförfrågan på sig själv
påverkar inte kreditbedömningen negativt på samma sätt som övriga förfrågningar gör. I
fall där konsumenten redan har en del lån kan det vara svårt att få en uppfattning om den
egna ekonomiska situationen. Denna ovetskap om verkligheten kan i värsta fall resultera
i att överskuldsättningen förvärras. I dagens läge är konsumenternas ekonomiska kunskap
förövrigt försämrat jämfört med de tidigare generationerna.152 Detta beror bland annat på
att pengarna främst rör på sig elektroniskt och oftast väldigt snabbt. 153 En del
konsumenter har inte längre på samma sätt en uppfattning om varifrån pengarna kommer,
hur mycket det finns och vart pengarna går. Av den anledningen kan kreditregistrets
existens ha ett egenvärde genom att fungera som ett stöd åt konsumenten i att få kontroll

151

Aktias riskchef Tommi Orpana anser att regleringen bör vara samma även för utländska kreditgivare
för att registret ska ha en större praktisk funktion. Intervju i Helsingfors 7.1.2020.
152

Talouslukutaito 2020, s. 23

153

Talouslukutaito 2020, s. 25

59

över dennes ekonomiska situation. Kreditregistret kan uppfylla en funktion som ett
redskap för att återfå kontroll. Detta är inte förknippat med kreditgivarens skyldigheter
att agera ansvarsfullt på konsumentkreditmarknaden, utan snarare möjliggör den att
eventuella ekonomiska problem framkommer i ett tidigare skede. I dessa fall kan alltså
registret ha ett medelbart konsumentskydd som kan utnyttjas till och med utanför
kreditförhandlingar.

4.3 BETEENDEPSYKOLOGISK SYNVINKEL
Konsumtionen i västvärlden har ökat i takt med urbaniseringen samt hushållens övergång
från självförsörjande till marknadsberoende. 154 Dessutom har teknologins utveckling
påverkat utvecklingen av konsumtionskulturen.155 Den amerikanska konsumtionshetsen
spreds till Finland med hjälp av television och filmer på 1960-talet. Konsumtion blev det
nya normala och påverkade både dem med små och stora inkomster. För dem med mindre
inkomster ledde konsumtion till en ny sorts fattigdom där varor köptes för att uppfylla en
del behov, trots att man egentligen inte hade råd att köpa dem. Denna ökning av
konsumtionen kan anses ligga som grund till de överskuldsättningsproblem vi möter idag.

Konsumtionstrender skapas och sprids snabbt med hjälp av dagens teknologi. En stor
bidragande faktor till denna snabba spridning är sociala medier.156 Uppkopplingen till den
stora världen gör konsumenterna medvetna om vad andra konsumerar och sysselsätter sig
med. Denna medvetenhet kan leda till ett ökat behov att härma och anpassa sig till vad
man ser andra göra. Teorin om social proof går ut på att en konsument avgör vad som är
rätt och fel utifrån vad andra anser vara rätt eller fel. I frågan om konsumtion konkretiseras

154

Statistikcentralen: Suomi pääsi länsimaisen kulutuksen makuun 1960-luvulla, 28.8.2018

155

Statistikcentralen: Suomi pääsi länsimaisen kulutuksen makuun 1960-luvulla, 28.8.2018

156

Trenden har dock pågått länge innan de sociala mediernas frammarsch via exempelvis television och
dagstidningar

60

detta genom att en konsument tänker positivt om en vara eller tjänst denne ser att någon
annan använder.157 Detta ökar på den egna viljan att använda samma vara eller tjänst.158

Konsumentens beteende och behavioural economics-aspekten 159 har betonats både i
OECD:s konsumentpolitiska kommitté och EU:s huvudavdelning för konsumentärenden
i diskussioner kring konsumentskyddsrätt. Utnyttjande av behavioural economics-teorin
kunde leda till bättre och precisare lagstiftning på det konsumentskyddsrättsliga
området. 160 Orsaken till att denna teori analyseras är att den baserar sig på hur
konsumenter faktiskt beter sig på marknaden, istället för att utgå ifrån en teoretisk,
genomsnittlig konsument.161

Ett ökat behov för svaga konsumentgrupper (vulnerable consumers) har även diskuterats
inom EU.

162

Begreppets definition är långtgående motsvarande till den finska

definitionen om den svagare parten i ett avtalsförhållande. En svag konsument kan enligt
kommissionens tolkning till exempel fastställas utifrån att denne med större sannolikhet
kommer att stöta på problem i avtalsförhållanden eller att konsumenten inte förstår
avtalets innehåll. 163 Det kan även bero på att konsumenten inte förstår sig på
prissättningen av vissa varor eller när denne inte har förutsättningarna för att jämföra
produkter och utifrån det göra ett bra konsumtionsbeslut.

157

Cialdini, kap. 4

158

Denna teori kan tillämpas på konsumtionens alla områden. När det talas om ökad skuldsättning bör det
tas i beaktande att det är en följd av ökad konsumtion. Det ökade behovet för konsumtion kan härstamma
från andra håll än kreditgivarens verksamhet. Därmed är det motiverat att inte endast fokusera på
kreditgivningen utan även se vad som ligger bakom det ökade intresset för dessa krediter.
159

En psykologisk analys om ekonomiskt beslutstagande. Det finns ingen entydig definition på behavioural
economics-begreppet. För några definitioner, se t.ex. Gohmann, s. 64, i Samson 2019
160

Peltonen, 2014

161

Se Pete, 2014

162

Peltonen, 2014, s. 16

163

Europeiska kommissionens studie: https://ec.europa.eu/info/sites/info/files/consumer-vulnerabilitystatic-infographic_en.pdf

61

Ett praktiskt exempel på hur konsumenter beter sig på marknaden gäller konsumentens
försummande av att läsa de avtal näringsidkaren överlåter innan ett avtal ingås. Enligt
informationsplikten, som diskuterades i kapitel två som en av kreditgivarens skyldigheter
innan ett kreditavtal ingås, är kreditgivaren skyldig att ge konsumenten all sådan
information denne kan tänkas behöva för att kunna göra ett välavvägt beslut om ingående
av avtal. Informationen ska innehålla avtalets detaljer samt parternas rättigheter och
skyldigheter. Enligt undersökningar kan konsumenter bli överösta av stor mängd
information. 164 Avtalen kan upplevas långa och kanske svåra att förstå. Detta kan
resultera i att konsumenter låter bli att läsa de dokument som avtalet grundar sig på. I
detta fall uppfyller kreditgivaren informationsplikten endast på en teoretisk nivå eftersom
konsumenten inte de facto intagit uppgifterna. Det kan dock inte i första hand vara
kreditgivarens ansvar att se till att konsumenten faktiskt läser det avtal som denne skickas,
särskilt eftersom konsumenten oftast förväntas skriva under att denne läst o förstått
avtalsvillkoren och därmed har en plikt att medverka i informationsöverföringen.
Detaljen är trots det värd att lyfta fram i denna diskussion eftersom det påverkar
konsumentens faktiska ställning som avtalspart.

För att ett företag ska lyckas med sin verksamhet krävs det att företaget förstår sig på
konsumenternas behov och beteendemönster.

165

Marknadsföring är ett belysande

exempel på hur företag försöker tränga sig in i konsumentens undermedvetna för att
erbjuda lösningar till behov, eller i vissa fall till och med skapa ett behov. En konsument
gör ett konsumtionsbeslut utifrån hurudana bilder den marknadsförda varan eller tjänsten
ger denne. Dessa bilder skapas utgående från konsumentens egen bakgrund, uppfattningar
och värderingar. Konsumtionsbeslutet fattas alltså alltid utifrån den kunskap och den
information konsumenten bär på när denne möter reklamen. 166 Detta betyder att
konsumenter på olika sätt är mottagliga för reklam och kan reagera på den på olika sätt.

164

Lefevre - Chapman, s. 12

165

Jacoby – Morrin, s. 738

166

Stewart, s. 17

62

Vetskapen om hur reaktionerna ovan kan följa av marknadsföring gör att näringsidkare
har möjligheten att till en viss del förutspå resultaten. Detta görs genom att utgå ifrån att
konsumenten följer sådana beteendemönster som bekräftats i psykologiska studier.167 Om
en näringsidkare till exempel vill öka sannolikheten för att en ensamstående förälder
köper en viss produkt, kan det vara lönsamt att marknadsföra produkten att motsvara det
en genomsnittlig ensamstående förälder tänker på när den ser en sådan produkt. 168
Näringsidkarens primära syfte är att erbjuda en lösning på det problem eller det behov
kunden, i detta fall konsumenten, har. I fall av konsumentkrediter bör dock frågan ställas
var gränsen går för moralisk och omoralisk marknadsföring. Eftersom krediter bevisligen
kan leda till allvarliga problem är det värt att ifrågasätta personifierad marknadsföring
som utgår ifrån att lösa konsumentens eventuella problem med krediter.

I dagens konsumtionssamhälle kan en konsuments ekonomi variera mycket och ofta, dels
på grund av ökad konsumtion, dels på grund av att de ekonomiska aspekterna i övrigt är
mer livliga än några tiotals år sedan.169 Konsumtionshetsen kan vara en delorsak till ökad
skuldsättning. För att skuldsättningen inte ska bli för stor i proportion behövs det
ansvarsfull kreditgivning som grundar sig på aktuella upplysningar. Behovet för
utnyttjande av positiva upplysningar är uppenbart för att minimera riskerna.

167

Stewart, s. 16

168

En betoning av den marknadsförda krediterns användningsändamål kan direkt anses vara mot god sed.
Se Defensor Legis Defensor Legis N:o 5/2010, s. 594
169

Till exempel byter man i dagsläget jobb och flyttar oftare, vilket rubbar på den personliga ekonomins
balans. Se t.ex. Talouslukutaito 2020-luvulla, s. 20

63

4.4 DISKUSSION
Så som gällande andra politiska problem kan balansgången i beslut vara svår att hitta. I
fall av konsumentkrediter och överskuldsättning kan man ställa frågan gällande hur långt
lagstiftarens ansvar sträcker sig. Kreditgivarens skyldigheter att agera ansvarsfullt är
motiverade för att konsumentens svagare ställning inte ska kunna missbrukas. Frågan
gäller hur omfattande och utbredd den konsumentskyddsliga regleringen kan bli samt hur
stort ansvar lagstiftaren ska anses behöva ta för att styra konsumentens privata
angelägenheter och konsumtionsbeteende. Som exempel kan nämnas informationsplikten
och dess vidd. Plikten är i sig nog motiverad. Enligt pliktens ursprungliga syfte är
kreditgivaren skyldig att ge sådan tillräcklig information åt konsumenten att denne förstår
avtalets innebörd och dess följder. Här blir det dock nödvändigt att avgöra hur långt det
kan motiveras att informationsplikten skall sträcka sig. Är det kreditgivarens ansvar att
se till att konsumenten faktiskt inser alla de potentiella följder ett lån kan medföra, eller
ska informationsplikten endast gälla sådana angelägenheter som ligger i direkt
förhållande till kreditavtalet?

I en modern rättsstat är det inte ovanligt att konkurrensen påverkas av lagstiftning.
Konkurrens är i regel eftersträvansvärt och förmånligt för konsumenten, men ifall den av
någon orsak förvrängs, kanske till och med på konsumentens bekostnad, finns det behov
för att skydda konsumenten.170 Då kan lagstiftaren genom begränsande reglering delvis
försätta den naturliga konkurrensen ur spel för att skydda den svagare parten på
marknaden. I denna avhandling är principen om den svagare partens skydd ett belysande
exempel över hur marknadens naturliga funktion störs i och med att den inte tillåts följa
marknadens naturliga cykel där utbud och efterfrågan ska mötas, utan priserna och
tjänsternas genomförande styrs till en viss del genom lag.171 Trots styrningen torde den
naturliga konkurrensbalansen hittas ifall alla kreditgivare håller sig inom ramarna för
regleringen. Även den åtstramade konkurrensen är dock ett resultat av konsumentskydd.

170

Ämmälä, s. 243 i Saarnilehto 1995

171

Konkurrenslagstiftningens syfte är att främja hälsosam konkurrens medan konsumentskyddsliga regler
ämnar skydda konsumenten.

64

Konkurrens och ett brett utbud tjänsteleverantörer är till konsumenternas fördel, jämfört
med ett scenario där ingen prisreglering fanns och kreditbeviljningsverksamheten kunde
vara fördelaktigt för kreditgivarna på konsumentens bekostnad. I fall där konkurrensen
styrs till konsumentens förmån borde alltså läget vara förmånligare för konsumenterna.
Konsumenterna har även rätt att kunna förvänta sig att deras rättigheter och åsikter
verkställs.172

172

Arbets- och näringsministeriets publikation 41/2012 – Konsumentpolitiskt program för åren 2012-2015,
s. 12

65

5. SLUTSATS
Principen om den svagare partens skydd styr starkt hela konsumentskyddsrättens område.
Uppfyllandet av principen kan genomföras på många olika sätt och åtgärderna anses
motiverade för att nå de resultat som önskas. Konsumenten som svagare part i
avtalsförhållanden kommer i åtnjutande av många rättigheter vars avsikt är att minska på
klyftorna mellan näringsidkaren och konsumenten.

Regleringar som vidtagits i syfte att förstärka den svagare partens skydd leder inte alltid
till de resultat regleringen var avsedd att leda till. Ändamålsenligt vore kanske att ta i
beaktande både den svagare och den starkare partens ställning, eftersom bådas
grundförutsättningar kan bero mycket på omständigheterna. Alla kreditgivare är inte
sinsemellan på samma nivå, inte heller är konsumenterna det.173 Det kan även frågas vad
som sist och slutligen kan anses vara i den svagare partens intresse. Vad är mer
ändamålsenligt för att uppnå en hög nivå av konsumentskydd – att konsumenten får ett
förmånligt lån eller att konsumenten får ett lån? I det första fallet kan frågan lösas på ett
objektivt plan. Ett förmånligt lån är på lång sikt till konsumentens fördel, eftersom det
inte medverkar till en stor ökning av konsumentens skuldsättning. Å andra sidan kan det
frågas om det uppfyller principen om den svagare partens skydd att denne inte erbjuds en
valmöjlighet. Att systematiskt hindra utbetalning av lån med högre ränta gör att
konsumenten inte kanske får ett lån alls. Det kan hända att konsumenten hade velat ha
detta lån, trots de höga kostnaderna, men på grund av bristande valmöjligheter blev det
inte av. Här konstateras åter att balansgången är svår att hitta.

Det finns många metoder vars syfte är att hindra överskuldsättningen. Ansvarsfull
kreditgivning är på denna front den största eftersträvansvärda principen. Ansvarsfullheten
sträcker sig både till kreditgivaren, registerinnehavare och eventuella externa borgenärer

173

Ämmälä i Saarnilehto 1995, s. 292

66

som driver in obetalda skulder. Med ökat ansvar på alla näringsidkare som har ett
förhållande till konsumenten kan mer långvariga och hållbara resultat nås.

Den exceptionella situationen våren 2020174 har exponerat skörheten i ekonomin i många
hushåll. Massarbetslösheten och -permitteringarna har försatt en stor del av befolkningen
i ekonomisk kris. Det har spekulerats att denna vår kommer att resultera i ett ökat antal
betalningsanmärkningar hos finländare, eftersom ekonomin inte är förberedd för
tillfälliga bortfall av inkomster medan utgifterna fortsätter att falla till betalning. Särskilt
de konsumenter som har lån framom besparingar är i risk att hamna ut för detta.175

Regeringen reagerade snabbt på det privatekonomiska marknadsläget genom att föreslå
en nedsättning av de nominella räntorna för det resterande kalenderåret 2020. 176 I
undantagslagens motiveringar konstaterades det att flera konsumenter sannolikt behöver
ty sig till konsumentkrediter under vårens lopp för att klara sig ekonomiskt. Resultatet av
denna undantagslag återstår att se. En logisk reaktion på lagen är att kreditföretagen helt
slutar bevilja lån under denna tid, eftersom det helt enkelt inte är lönsamt att bedriva
verksamhet med den lägre räntesatsen.177

Det kan frågas huruvida det skulle vara ändamålsenligt att stresstesta alla krediter på
samma sätt som bankerna stresstestar bostadslån. Stresstestet går i sin korthet ut på att
räkna huruvida konsumentens återbetalningskraft räcker till ifall räntan på lånet skulle
stiga

några

procentenheter.

Ifall

denna

teknik

skulle

tillämpas

även

på

konsumentkrediter 178 , på ett sätt eller annat, hade vi då kunnat undvika vårens kris?
Stresstestandet kunde till en viss mån förhindra att krediter betalas till sådana som redan

174

Undantagstillståndet orsakat av Covid-19-pandemin

175

Takuusäätiö, ’Korona voi sysätä kuluttajia maksuvaikeuksiin’ https://www.takuusaatio.fi/korona-voisysata-kuluttajia-maksuvaikeuksiin
176

RP 53/2020, tillfällig nedsättning till 10%

177

Principen om hög risk, hög ränta. Se t.ex. Leppiniemi i Suviala, s. 41

178

Konsumentkrediter är sällan kopplade till Euribor-räntan, så deras ränta påverkas inte av centralbankens
räntehöjningar. Däremot vore det logiskt att stresstesta genom att lägga en viss marginal för oväntade
utgifter eller bortfall av inkomst när konsumentens återbetalningsförmåga räknas.

67

är på gränsen att bli överskuldsatta, men för övrigt är det svårt att säga om det sist och
slutligen skulle göra någon skillnad.

Avhandlingens komparativa avdelning gav underlag för hur de positiva upplysningarna i
praktiken kan utnyttjas samt vilka risker som kan framkomma i samband med detta. Dessa
lärdomar är till nytta vid bearbetande av det finska registret. I Sverige samlas
kreditupplysningarna i flera olika register som registrerar data på olika sätt, i vissa fall
kan en konsument även helt hamna utanför registerkretsen. Finland strävar till att ta i bruk
ett positivt kreditregister för konsumentkreditupplysningar under våren 2023. 179 Detta
register kommer att vara centraliserat för att undvika problematiken med utspridda
kreditupplysningar. I detta skede är ännu en del detaljer oklara, exempelvis huruvida
utländska kreditgivare kan krävas registrera sina kundupplysningar i det finska registret.

Även övervakningen av kreditupplysningsverksamheten är

ännu oklar.

Ifall

övervakningen centraliseras kan nyttan av registret bli större, eftersom eventuella
missbruk då snabbare kan stoppas. Samtidigt torde det bli lättare att vidta rättsliga
åtgärder vid uppdagat missbruk, vilket är till den registrerades fördel. De krav GDPR
ställer på de registrerades ställning och rättigheter bör tas i beaktande i uppbyggandet av
det finska positiva kreditregistret. Registret kommer inte endast att tjäna kreditgivaren,
utan konsumenter kommer även själva att kunna dra nytta av de positiva
kreditupplysningarna för att få en uppfattning om den personliga ekonomiska situationen.
Konsumentens förstärkta ekonomiska medvetenhet torde påverka konsumentens
benägenhet att söka hjälp vid eventuella skuldproblem. Trots att denna typ av ekonomiskt
beteende inte har att göra med konsumentens ställning i avtal mellan kreditgivare och
konsumenter, är detaljen värd att nämna. I dessa fall nås nämligen samma målsättning
som vad denna avhandling strävat till att finna – konsumentens överskuldsättning
begränsas.

179

Projektets nummer OM022:00/2020

68

Som avslutning kan det vara bra att påpeka att lagar aldrig är fullständiga eller
slutbearbetade. Även om vi nu skulle hitta en lösning som fungerade bra för rådande
marknadsläge, finns det ingen garanti för att lösningen skulle fungera för evigt. Syftet
med denna avhandling var att analysera den styrande kraften inom konsumentkrediträtten
och se dess inverkan på lagstiftningen. Samtidigt presenterades problematiken då
skyddsåtgärder kan gå så långt att de inte längre skyddar skyddsobjektet utan snarare kan
orsaka mer skada än nytta för den skyddade parten. Ytterligare bör det fastställas att ingen
konsuments

återbetalningskraft

kan

bekräftas

med

säkerhet,

eftersom

kreditupplysningarna alltid baserar sig på historiska upplysningar. Historiska
upplysningar är inte en garanti om framtiden, utan det finns alltid en risk om att
konsumenten inte återbetalat sin kredit. Som exempel kan nämnas oväntad arbetslöshet.
Kreditupplysningarnas funktion är i praktiken endast att indikera hur stor sannolikheten
är för att krediten ska bli återbetald.

Trots att vi inte kan nå perfekta lösningar på konsumentkrediträttens område, hindrar det
oss inte från att tänka på hur vi kan stifta så hållbara och tidlösa lagar som möjligt. I denna
avhandling har det redan presenterats sådana strukturer och principer som är viktiga då
nya lagar stiftas. Det ideala målet vore att lagstiftningen kring konsumentskydd och
konsumentkrediter blev så stabilt att eventuella omvälvningar på marknaden inte skulle
trotsa konsumentens säkerhet.180 Det är ju trots allt eftersträvansvärt att marknaden lever
och ändras. Idealt skulle alltså lagstiftningen kunna skrivas på ett sätt som inte lämnar
utrymmen för kryphål och som går att tillämpa även i andra marknadslägen med
eventuellt nya låneprodukter eller annorlunda kundförhållanden. I och med att vi inte vet
hur marknaden kommer att utvecklas och vilka eventuella behov ändringen ställer, kan
detta dock vara svårt att genomföra i praktiken.

Med detta sagt inväntas det med spänning hur konsumentkreditmarknaden kommer att se
ut inom de närmaste åren. Det kan konstateras att alla de lagändringar som redan gjorts
för att ge konsumenten ett starkare skydd på marknaden har varit i rätt riktning. Det som

180

Lakimies 6/2010 s. 1060

69

ännu behöver göras är att finna långsiktigare lösningar som gagnar både konsument och
kreditgivare.

70

KÄLLOR
Monografier och artiklar
Aurejärvi, Erkki - Hemmo, Mika, Luotto-oikeuden perusteet. Helsingfors: Talentum,
2004.
Berrum, Erling, Kredittscore, et være eller ikke være?: automatisk kredittvurdering av
personer på lånemarkedet og mulige forbrukerpolitiske konsekvenser. Köpenhamn:
Nordisk ministerråd, 2002
Bärlund, Johan – Nybergh, Frey – Petrell, Katarina, Finlands civil- och handelsrätt.
Helsingfors: Talentum, 2003
Cialdini, Robert B., Influence: Science and Practice. Pearson Education, 2009
Halila, Heikki – Hemmo, Mika, Sopimustyypit. Helsingfors: Lakimiesliiton kustannus,
1996
Hemmo, Mika ‒ Hoppu, Kari, Sopimusoikeus. Helsingfors: Alma Talent. Uppdaterad
18.12.2019. Läst 23.4.2020
Hemmo, Mika, Sopimusoikeus I. Helsingfors: Lakimiesliiton Kustannus, 1997
Hemmo, Mika, Sopimusoikeus II. Helsingfors: Lakimiesliiton Kustannus, 1997
Hemmo, Mika, ’Sopimusriippuvuus ja kestosopimuksen irtisanomisen edellytykset’, s.
83 i Liikejuridiikka, 1/2015
Huhtamäki, Ari, Luotonantajavastuu. Helsingfors: Lakimiesliiton Kustannus, 1993
Jacoby, Jacob - Morrin, Maureen, ‘Consumer Psychology’ s. 738-743 i Wright, James
D.(red.), International Encyclopedia of the Social & Behavioral Sciences. Elsevier,
2015. Hämtad från [https://doi.org/10.1016/B978-0-08-097086-8.22004-7] (3.6.2020)
Kontkanen, Erkki, Pankkitoiminnan käsikirja. Jyväskylä: Bookwell Oy, 2011
Koulu, Risto – Lindfors, Heidi, Velkavastuun toteuttaminen luottoyhteiskunnassa.
Helsingfors: Helsingfors universitet, 2013
Lefevre, Anne-Francoise – Chapman, Michael, Behavioural economics and financial
consumer protection. Paris: OECD Publishing, 2017. Hämtad från
[https://doi.org/10.1787/0c8685b2-en] (1.6.2020)

71

Lunn, Pete, Regulatory Policy and Behavioural Economics. Paris: OECD Publishing,
2014. Hämtad från [https://doi.org/10.1787/9789264207851-en] (1.6.2020)
Länsineva, Pekka, ’Pikaluottojen sääntely ja perusoikeudet’, s. 1054–1060 i Lakimies,
6/2010
Peltonen, Anja – Määttä, Kalle, Kuluttajansuojaoikeus. Helsingfors: Talentum Pro,
2015
Pönkä, Ville –Parkkali, Eeva-Leena, ‘Pikaluottojen oikeudelliset ongelmat’
s. 586–605 i Defensor Legis, 5/2010
Saarnilehto, Ari ‒ Annola, Vesa, Sopimusoikeuden perusteet. Åttonde upplagan.
Helsingfors: Alma Talent, 2018
Saarnilehto, Ari, Sopimusoikeuden perusteet. Sjunde upplagan. Helsingfors: Talentum,
2009
Saarnilehto, Ari (red.), Heikomman suojasta – yksityisoikeudellisia kirjoituksia. Åbo:
Åbo universitet, 1995
Samson, Alain (red.), The Behavioral Economics Guide 2019 (med introduktion av Uri
Gneezy). Hämtad från [https://www.behavioraleconomics.com] (1.6.2020)
Stewart, Danial K., ‘Advertising and Consumer Behavior’, s. 16-20 i Journal of
Advertising, 3:3, 1974
Suviala, Risto (red.), Credit management – Luottotoiminnan käsikirja. Åbo: Suomen
Asiakastieto Oy, 1990
Tala, Jyrki, ’Luottojen sääntely, heikomman suoja ja EY-integraatio’, s. 291-318 i
Wilhelmsson, Thomas – Kaukonen, Katariina(red.), Euroopan integraatio ja
sosiaalinen sopimusoikeus. Helsingfors: Lakimiesliiton kustannus, 1993

Internetkällor
Arbets- och näringsministeriets publikation 41/2012
[https://tem.fi/documents/1410877/3342347/Kuluttajapoliittinen+ohjelma+vuosille+201
2-2015+09102012.pdf] (1.5.2020)
Asiakastieto Group, ’Positiivinen luottotieto ottaa kattavuusloikan: pankit mukaan
Asiakastiedon järjestelmään’
[https://www.asiakastieto.fi/web/fi/asiakastieto-media/uutiset/positiivinen-luottotietoottaa-kattavuusloikan-pankit-mukaan-asiakastiedon-jarjestelmaan.html] (1.6.2020)
72

CashLoans.se, ’Skillnaden mellan UC och UC’
[https://cashloans.se/olika-typer-av-uc.php] (2.6.2020)
”Datainspektionen informerar–Värt att veta om kreditupplysningar”
[http://static2.snowfire.io/accounts/15794/files/142.pdf?t=ozrua2] (2.6.2020)
Datainspektionens skrivelse, diareienummer 1821-2010
[https://www.datainspektionen.se/globalassets/dokument/ovrigt/skrivelsekreditupplysningar-2012-03-15.pdf] (1.6.2020)
Datainspektionens skrivelse, diarienummer 183-2014
[https://www.datainspektionen.se/globalassets/dokument/beslut/2014-05-15bisnode.pdf] (1.6.2020)
Europeiska kommissionens studie
[https://ec.europa.eu/info/sites/info/files/consumer-vulnerability-staticinfographic_en.pdf] (31.5.2020)
Finansministeriets publikation 2019:56
[https://julkaisut.valtioneuvosto.fi/bitstream/handle/10024/161807/VM_2019_56_Selvit
ys_keinoista_ehkaista_kotitalouksien_liiallista_velkaantumista.pdf?sequence=1&isAllo
wed=y] (31.5.2020)
Finlands bank, ’ Kotitalouksien velkaantumisaste ja korkorasitus Suomessa’
[https://www.suomenpankki.fi/fi/Tilastot/kuviopankki/rahoituksensuhdannemittarit/yksityisen-sektorin-velkaantuneisuus-taivelanhoitorasite/velkaantumisaste_ja_korkorasitus/] (1.6.2020)
Finlands bank, ‘Talouslukutaito 2020’
[https://www.suomenpankki.fi/globalassets/fi/raha-jamaksaminen/maksujarjestelmat/suomen-pankki-katalystinamaksuneuvosto/maksuneuvoston_e-kirjanen_2018_talouslukutaito_2020-luvulla.pdf
senast besökt 1.6.2020] (1.6.2020)
Finlands bank, ’ Vakuudettomien kulutusluottojen koroissa on suuria eroja luottolaitosten
välillä’
[https://www.suomenpankki.fi/fi/Tilastot/rahalaitosten-tase-lainat-ja-talletukset-jakorot/tiedotehistoria/2019/vakuudettomien-kulutusluottojen-koroissa-on-suuria-erojaluottolaitosten-valilla/] (23.5.2020)
Instantor
[www.instantor.com]

73

Justitieministeriets publikation 26/2018
[http://julkaisut.valtioneuvosto.fi/bitstream/handle/10024/161002/OMSO_26_2018_Pos
itiivinen_luottotietojarjestelma.pdf?sequence=1&isAllowed=y] (2.6.2020)
Justitieministeriets projekt OM022:00/2020
[https://oikeusministerio.fi/sv/projekt?tunnus=OM022:00/2020] (3.6.2020)
Konkurrens- och konsumentverket, ’ Kuluttajaoikeus – kansallista vai kansainvälistä’
[https://www.kkv.fi/globalassets/kkvsuomi/julkaisut/artikkelit/peltonen_anja_kuluttajaoikeus__kansallista_vai_kansainvalista.pdf] (1.6.2020)
Konsumentombudsmannens linjedragning
[https://www.kkv.fi/ratkaisut-ja-julkaisut/julkaisut/kuluttaja-asiamiehenlinjaukset/aihekohtaiset/hyva-perintatapa-kuluttajaperinnassa/#2.11] (31.5.2020)
Kreditombudsmannens skrivelse
[https://kuluttaja-asiamies.fi/2019/04/03/ratkaiseeko-uusi-pikaluottojen-20-nkorkokatto-velkaantumisongelmat/] (31.3.2020)
Statistikcentralen, ’ Suomi pääsi länsimaisen kulutuksen makuun 1960-luvulla’
[https://www.tilastokeskus.fi/tietotrendit/artikkelit/2018/suomi-paasi-lansimaisenkulutuksen-makuun-1960-luvulla/] (1.6.2020)
Statistik på betalningsanmärkningar i Finland
[https://www.asiakastieto.fi/media/press_room/1/releases/asiakastieto-groupmaksuhairiotilastot-2018.pdf] (13.5.2020)
Statistik på betalningsanmärkningar i Finland
https://www.asiakastieto.fi/media/press_room/1/releases/asiakastietogroup_paymentdef
aultstatisticsh1-2019.pdf (2.6.2020)
Suomen Asiakastieto Oy, ’ Maksuhäiriöisten kuluttajien määrä on vuodessa kasvanut 17
000 henkilöllä’
[https://www.sttinfo.fi/tiedote/maksuhairioisten-kuluttajien-maara-on-vuodessakasvanut-17-000-henkilolla?publisherId=2093&releaseId=6359486] (22.5.2020)
Svenska Finansinspektionens Konsumentskydsrapport 2020, diarienummer 19-26226
[https://www.fi.se/contentassets/981f109cb0f64d998a9c039426cf5d6a/konsumentskydd
srapport-2020b.pdf] (29.5.2020)
Sveriges Radio, ’För många kreditupplysningar kan påverka lån’
[https://sverigesradio.se/sida/artikel.aspx?programid=83&artikel=5541359] (2.6.2020)
Takuusäätiö, ’Korona voi sysätä kuluttajia maksuvaikeuksiin’
[https://www.takuusaatio.fi/korona-voi-sysata-kuluttajia-maksuvaikeuksiin] (1.6.2020)

74

Talouselämä, ’ Varoitus tuli: Tuleva velkakatto ajaa keskituloisia perheitä pulaan – "ei
pysty saamaan asuntoluottoa tämän säännön puitteissa" ’
[https://www.talouselama.fi/uutiset/varoitus-tuli-tuleva-velkakatto-ajaa-keskituloisiaperheita-pulaan-ei-pysty-saamaan-asuntoluottoa-taman-saannon-puitteissa/30fef581bd8a-4e22-9951-e5c5aa9e5c67] (22.1.2020)
UC, ’Allt om kreditupplysningar’
[https://www.minuc.se/kreditupplysning-privatperson] (2.6.2020)
UC ’Senaste förfrågningar’
[https://www.uc.se/hjalp--kontakt/ordlista/senaste-forfragningar/] (3.6.2020)
Vuokranantajat ry, ’Ehkäistäänkö kotitalouksien ylivelkaantumista vai vaikeutetaanko
perheiden kodin hankintaa?’
[https://vuokranantajat.fi/uutiset/velkaantuminen/#d722b9c2] (30.5.2020)
Yle, ’Jo useat pikavippifirmat ovat ilmoittaneet, etteivät enää myönnä uusia lainoja –
syynä kulutusluottojen korkokaton madaltaminen 20 prosenttiin’
[https://yle.fi/uutiset/3-10950238] (2.6.2020)

Legislation och rapporter
Directive on Unfair Commercial Practices, 2005/29/EF
Europaparlamentets och rådets förordning (EU) 2016/679
Justitieministeriets betänkanden och utlåtanden 17/2012
Justitieministeriets betänkanden och utlåtanden 40/2019
Justitieministeriets utredningar och anvisningar 26/2018
Konsumentskyddslagen (38/1978)
Kreditupplysningslagen 527/2007
Lagen om rättshandlingar på förmögenhetsrättens område (228/1929)
Lag om indrivning av fordringar 513/1999
Lag om Finansinspektionen (878/2008)
MD:257/09
75

RP 247/1981
RP 57/2010
RP 78/2012
RP 77/2016
RP 53/2020
Statsrådets publikation 2019:31
VN/900/2018

Sverige
Integritetsskyddskommittén, Skyddet för den personliga integriteten. Kartläggning och
analys. Del 1. Stockholm: Norstedts Juridik AB, 2007
Konsumentkreditlagen 2010:1846
Kreditupplysningslagen 1973:117
Proposition 2017/18:120
Yttrandefrihetsgrundlag (1991:1469)

Övrigt
Intervju med Minna Backman, jurist och ledare för social finansiering på
Garantistiftelsen, 5.12.2019
Intervju med Aktias riskchef Tommi Orpana, 7.1.2020

76

