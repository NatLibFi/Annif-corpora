Religion som resurs
En analys av religionsdialogprojektet Tillsammans för Sveriges
syfte och verksamhet

Johanna Pettersson, 37569
Pro gradu-avhandling i religionsvetenskap
Handledare: Ruth Illman
Fakulteten för humaniora, psykologi och
teologi
Åbo Akademi
2020

ÅBO AKADEMI – FAKULTETEN FÖR HUMANIORA, PSYKOLOGI OCH
TEOLOGI
Abstrakt för avhandling pro gradu
Ämne: Religionsvetenskap
Författare: Johanna Pettersson
Arbetets titel: Religion som resurs – En analys av religionsdialogprojektet Tillsammans
för Sveriges syfte och verksamhet
Handledare: Ruth Illman
Möten mellan människor med olika religiösa övertygelser blir allt vanligare, men dessa
möten kan också utebli på grund av till exempel bostadssegregation. Det interreligiösa
projektet Tillsammans för Sverige grundades år 2011 med avsikten att skapa en mötesplats
där ungdomar och unga vuxna med olika religiös, kulturell och socioekonomisk bakgrund
får möjlighet att möta och lära känna varandra.
Syftet i den här avhandlingen är att undersöka Tillsammans för Sveriges syn på
religionsdialog genom att se på vad deras syfte och mål med projektet är samt vilka
metoder de använder för att uppnå syftet. Som teoretiskt perspektiv använde jag olika
forskares dialogmodeller som presenteras i teorikapitlet. Marianne Moyaert och Paul
Hedges dialogmodeller utgår från verksamhetens karaktär, medan Paul Knitter delar in
olika dialogtyper utgående från hur dialogdeltagarna förehåller sig till andra religioner.
Oddbjørn Leirvik delar in religionsdialog i två typer utgående från deltagarnas motivation
till varför de vill delta i religionsdialog. Även Anne Hege Grung delar in religionsdialog
i två olika typer, men hon fokuserar på synen på gränser mellan religioner i sin indelning.
Dessa modeller visar olika sätt att förstå och kategorisera religionsdialog och används i
analysen för att förstå Tillsammans för Sveriges syfte och verksamhet ur olika perspektiv.
Som metod använde jag kvalitativ innehållsanalys med deduktiv ansats. Jag analyserade
projektets egenutgivna bok Tro, hopp och fördom – religion som resurs i mötet med den
andra, som är skriven av de tidigare projektledarna för Tillsammans för Sverige, Maria
Kjellsdotter Rydinger och Othman Al Tawalbeh. I boken redogörs bland annat för
Tillsammans för Sveriges verksamheter, grundtankar, arbetsprocesser och metoder.
I analysen diskuteras på vilket sätt dialogmodellerna kan belysa Tillsammans för Sveriges
syfte och verksamhet. Resultaten visade att Tillsammans för Sveriges mångskiftande
verksamhet stämmer in på flera av de olika dialogtyper som presenterades i
dialogmodellerna. Projektet vill inte att teologiska frågeställningar ska stå i centrum av
arbetet, utan har istället som mål avlägsna fördomar mellan människor i samhället och
använda religionen som en resurs i arbetet för fred och förståelse. Religionsdialogen ses
som en nödvändighet för att uppnå målen.
Nyckelord: religionsdialog, Tillsammans för Sverige, interreligiös, interkulturell,
dialogmodell, Marianne Moyaert, Paul Hedges, Paul Knitter, Oddbjørn Leirvik, Anne
Hege Grung
Datum: 24.11.2020
Abstraktet godkänt som mognadsprov:

Sidoantal: 65

2

Innehållsförteckning
Förord............................................................................................................................ 5
1 Inledning ..................................................................................................................... 6
1.1 Definitioner .................................................................................................................... 7
1.2 Syfte och frågeställningar .............................................................................................. 9
1.3 Tidigare forskning ........................................................................................................ 10
1.4 Religionsdialogens historia .......................................................................................... 12
1.5 Religionsdialogen i Sverige........................................................................................... 14
2 Metod och material ................................................................................................... 15
2.1 Val av metod och undersökningsprocess ..................................................................... 15
2.2 Kvalitativ och kvantitativ metod .................................................................................. 16
2.3 Innehållsanalys............................................................................................................. 17
2.4 Material........................................................................................................................ 19
3 Tillsammans för Sverige ............................................................................................. 20
3.1 Projektets målsättningar och syfte .............................................................................. 20
3.2 Verksamhet .................................................................................................................. 22
3.3 Syn på interreligiöst arbete .......................................................................................... 25
3.4 Den interreligiösa/-kulturella lärprocessen.................................................................. 27
3.5 Tillsammans för Sveriges arbetsprocesser och metoder .............................................. 29
3.6 Utmaningar och kritik .................................................................................................. 35
4 Teoretiska perspektiv ................................................................................................ 36
4.1 Religionsdialog ............................................................................................................. 37
4.2 Klassificering av religionsdialog ................................................................................... 38
4.2.1 Marianne Moyaert ................................................................................................ 39
4.2.2 Oddbjørn Leirvik.................................................................................................... 40
4.2.3 Paul Knitter............................................................................................................ 41
4.2.4 Anne Hege Grung .................................................................................................. 45
4.2.5 Paul Hedges........................................................................................................... 46
4.3 Diskussion kring dialogmodeller .................................................................................. 47
5 Analys ....................................................................................................................... 48
5.1 En mångskiftande verksamhet..................................................................................... 49
5.1.1 Förebyggande av fördomar................................................................................... 49
5.1.2 Deltagande i andras ceremonier eller gemensamma böner ................................ 50
5.1.3 Aktivism ................................................................................................................. 51
5.1.4 Informella religionsmöten .................................................................................... 52
5.1.5 Målgrupp och deltagare........................................................................................ 53
5.2 Dialog, identitet och sanningsanspråk ......................................................................... 54
5.3 För samhället eller för individen .................................................................................. 57
6 Avslutning ................................................................................................................. 57
6.1 Modellernas relevans ................................................................................................... 58
6.2 Konkluderande diskussion ............................................................................................ 58
6.3 Studiens begränsningar ............................................................................................... 59

3

6.4 Forskningsfrågor för framtiden .................................................................................... 60
Käll- och litteraturförteckning....................................................................................... 61

4

Förord
När jag började skriva den här avhandlingen levde vi i en värld som ännu inte hört
talas om Covid-19. Sedan dess har livet förändrats för många. Möten mellan
människor har minskat i ett försök att hindra smittspridning. Resande har begränsats
och många väljer att stanna hemma för att det känns tryggare. Covid-19 har påverkat
människor och samhällen i en sådan utsträckning som ingen kunnat förutse. Även
religiösa samfund har påverkats genom restriktioner för bland annat hur många
människor som får samlas i en lokal. Eftersom jag skrev en stor del av den här
avhandlingen innan Covid-19 var ett faktum har jag inte tagit epidemin i beaktande i
min analys. Jag är säker på att även interreligiösa projekt påverkats och fått tänka om
gällande möten och verksamhet och dessa förändringsprocesser och dess följder är ett
intressant framtida forskningsområde.

5

1 Inledning
Möten mellan människor med olika uppfattningar om tro har ökat till följd av
globaliseringsprocesser. Möjligheten att relativt enkelt kunna resa långa sträckor, en
ökad migration och framsteg inom tekniken har lett till att interreligiösa möten har
blivit oundvikliga (Halvardson 2012, s. 11). Människor med olika religions- och
trostillhörigheter bor nu sida vid sida i grannområden runt omkring världen. Den som
vill lära känna andra religioners traditioner och tankegångar behöver inte längre resa
runt världen eller forska i temat utan kan lika väl gå till den lokala bokhandeln eller
använda internet för att få reda på informationen (Knitter 2002, s. 5).
Ett mer heterogent samhälle har lett till uppkomsten av frågor om hur människor med
olika religiös och kulturell bakgrund ser på och relaterar till varandra (Halvardson
2012, s. 9). Människor med olika socioekonomisk, religiös och kulturell bakgrund som
bor i samma land behöver inte alltid mötas och lära känna varandra eftersom de kan
bo i olika områden, går i olika skolor och dessutom kanske har olika intressen. Jag är
intresserad av på vilka sätt projekt och organisationer i samhället jobbar med att skapa
gränsöverskridande mötesplatser där människor med olika bakgrund kan mötas. Jag är
även intresserad av religionsdialog som fenomen och vilka faktorer som ligger som
grund för en framgångsrik dialog. Av de orsakerna valde jag att skriva min avhandling
om ett projekt kopplat till religionsdialog. Jag var först inriktad på att skriva om det
interreligiösa projektet

Tillsammans

för Finland, men eftersom

projektet

ursprungligen startat upp i Sverige och sedan spridit sig valde jag att fokusera på den
svenska verksamheten. Detta eftersom de redan varit verksamma i flera år och därför
hunnit utveckla projektet. Dessutom har Tillsammans för Sverige gett ut en bok, som
jag använt som material i avhandlingen.
I avhandlingen beskriver jag Tillsammans för Sveriges verksamhet och syfte och
belyser dessa med hjälp av teorier som jag presenterar. Tillsammans för Sverige
använder ofta förkortningen TFS när de hänvisar till projektet, vilket är orsaken till att
även jag använder förkortningen i stor utsträckning i avhandlingen. Tidigare forskning
inom ämnet och religionsdialogens historia presenteras även för att sätta temat för
avhandlingen i en kontext.

6

1.1 Definitioner

Ordet dialog härstammar från det grekiska ordet dialogos, som betyder konversation.
I en mer preciserad definition kan dialog beskrivas som en uppriktig och öppen
diskussion, samt en strävan efter gemensam förståelse (Rautionmaa, Illman och Latvio
2017, s. 257). Den positiva bilden av dialog som en strävan efter att lyssna på den
andra, respektera varandra och kunna samarbeta mot ett gemensamt mål har dock
ifrågasatts allt mer på senare tid. Forskare har påpekat bristfälligheter i pacifistiska
resonemang. Även frågor kring makt och politisk korrekthet har uppmärksammats på
grund av ifrågasättande om dialog används politiskt för att ge sken av ett arbete för
integration och pluralism, men att dialogen i praktiken bli ihålig (Illman 2010, s. 99).
När människor med olika tros- och levnadsmönster möter varandra sker det som
Halvardson (2012, s. 12) kallar religionsmöten. Religionsmöten kan ske när personer
med olika religionstillhörighet möts, pratar med varandra och lär känna varandra. Ett
annat exempel på religionsmöten menar Halvardson är när en viss religions föreskrifter
eller regler, oavsett om de är juridiska, politiska eller ekonomiska, blir märkbara för
anhängare från en annan religion. Det är inte bara religionstillhörigheten som kan
skilja i möten med andra människor, utan även andra slag av kollektiva identiteter
möts. Kontakter som är interreligiösa kan samtidigt vara både interkulturella och
interetniska (Halvardson 2012, s. 13).
Halvardson (2012, s. 13) menar att möten i vardagen där den religiösa faktorn inte har
någon betydelse inte kan kallas religionsmöten, även om personerna som möts har
olika religionstillhörighet. Exempel på detta kan vara att två personer händelsevis möts
i en affär, på någon fritidsaktivitet eller i ett jobbsammanhang. Dessa möten kallar
Halvardson för interaktion över religionsgränser och de är varken planerade,
organiserade eller intentionella och sker oftast på en ytlig nivå. Han lyfter vikten av
den religiösa faktorns betydelse i ett möte, för att mötet ska definieras som ett
religionsmöte. Med det menar han inte att de som träffas behöver diskutera trosfrågor,
men det behöver finnas en medvetenhet om att mötet sker mellan människor med olika

7

religionstillhörighet. Halvardson menar att en normativ definition av begreppet
religionsmöte skulle vara att allt det som görs för att ”öka förståelsen för olika sätt att
tänka, leva och tro i ett mångreligiöst samhälle” (Halvardson 2012, s. 13). Själv vill
han utvidga denna definition att inte endast fokusera på målen och även räkna insatser
där personer från olika religioner samarbetar för andra mål, till exempel omsorg för
andra människor.
Religionsdialog definierar Halvardson som samtal mellan olika företrädare för
religioner där företrädarna diskuterar och jämför sin syn på olika frågor. Halvardson
(2012, s. 14) menar att för att dessa samtal ska räknas som religionsdialog behöver
deltagarna representera olika religioner, det vill säga religionsdialogen bör vara interreligiös. När till exempel protestantiska och ortodoxa kyrkor samarbetar eller för
samtal kallar Halvardson det för intra-religiösa möten.
Enligt Paul Hedges (2010, s. 63) innebär dialog ett möte mellan människor, vilket
innebär att läsande av en bok från en annan religion inte kan räknas som dialog. Han
hänvisar till Martin Forwards analys av bakgrunden av ordet ”dialog”. Forward menar
att många människor tänker på första delen av ordet dialog som ”di” och förknippar
det med grekiskans ord för två, på samma sätt som ord som börjar med ”mono”
härstammar från grekiskans ord för en/ett. Det heter dock inte di-log, något som skulle
kunna tolkas som att det handlar om två personer som diskuterar olika världssyner,
utan dia-log. ”Dia” betyder genom, vilket innebär att ordet syftar till att diskutera
genom ämnen och möjligtvis nå fram till betydande eller omvälvande slutsatser
Rautionmaa, Illman och Latvio (2017, s. 257) menar att det finns tre grundläggande
tankar i dialogen. Den första av dessa tankar är att ”olikhet inte är ett hot utan en
möjlighet”. Den andra tanken syftar på att deltagarna i en dialog använder sig av ord,
inte av våld och den tredje tanken lyfter upp betydelsen av att lyssna på den andra, inte
tysta ner den andra med ens egen sanning.
En premiss för att någonting ska kunna kallas för religionsdialog är att det finns
religiösa skillnader involverade i dialogen. För att dialogen inte ska bli en monolog är
det viktigt att deltagarnas egna sanningar och åsikter är utmanade, eftersom dialogens
syfte inte är att spegla eller bekräfta den egna världsbilden (Grung 2011, s. 26).

8

1.2 Syfte och frågeställningar

Syftet med avhandlingen är att undersöka Tillsammans för Sveriges syn på
religionsdialog genom att se på vad deras syfte och mål med projektet är samt vilka
metoder de använder för att uppnå syftet. Jag använder mig av flera olika teorier för
att analysera hur de beskriver sitt syfte och verksamhet. Teorierna presenteras i kapitel
fyra.
Mina forskningsfrågor är:

-

Vad betyder religionsdialog och interreligiöst arbete för Tillsammans för
Sverige? – I min analys av denna fråga använder jag teorier om vad
religionsdialog är, vilka definitioner som finns och hur de förklaras. Genom att
jämföra med olika definitioner på och modeller för religionsdialog kan jag se
vad Tillsammans för Sverige väljer att lyfta som väsentligt för dialog.

-

Vad är Tillsammans för Sveriges syfte för verksamheten? – För att svara på
denna fråga kommer jag att i min analys se på vilket sätt teorierna som
presenteras i teorikapitlet kan belysa och förklara TFS syfte.

-

Vilka metoder och verksamhetsformer används inom Tillsammans för Sverige
för att uppnå syftet/målen? – För att svara på denna fråga kommer jag i min
analys se på vilket sätt teorierna som presenteras i teorikapitlet kan belysa och
förklara TFS metoder och verksamhetsformer.
Jag är intresserad av vilka metoder de använder för att uppnå målen som de har
för verksamheten och vilka utmaningar som finns i dialogarbetet.

Som underlag för min analys kommer jag använda boken Tro, hopp och fördom –
religion som resurs i mötet med den andra samt material från Tillsammans för
Sveriges hemsida (2020). Jag har även använts projektets Instagramkonto
”tillsammansforsverige” som underlag i min analys.

9

1.3 Tidigare forskning

Under de senaste årtiondena har det sociala och religiösa landskapet i Europa
förändrats, vilket bland annat har lett till rädsla för massimmigration, social
desintegration och uppkomsten av parallella samhällen (Amirpur, Körs, Vieregge och
Weisse 2014, s. 7). Möten med människor med annan kulturell bakgrund kan leda till
rädsla och förbittring i samhället, till exempel rädsla över att ”drunkna” i utländsk
kultur. Dock visar forskning att fördomar förekommer minst i områden med direkt
kontakt mellan människorna med olika bakgrund och kultur. Studier har visat att rädsla
för islam är mest markant i länder där få muslimer bor. I Italien svarade 50 % av
personerna i en studie att de håller med om att det är ”för många muslimer” i landet,
fastän statistik visar att uppskattningsvis 2 % av de som bor i Italien är muslimer. I
Polen svarade 47 % och i Ungern 60,7 % ja på samma fråga och i dessa länder utgör
muslimerna mindre än 1 % av befolkningen. Empiriska studier har också visat att
personlig kontakt mellan människor med olika hudfärg, nationalitet, religion och
kultur har större inverkan än politisk eller ekonomisk deprivation. Möten med
människor från en minoritet kan motverka uppkomsten av fördomar, samt även minska
fientliga attityder (Amirpur, Körs, Vieregge och Weisse 2014, s. 8). Dialog är en aktiv
kontakt som är viktig i denna process. Det internationella projektet Religion and
Dialogue in Modern Societies (ReDi) påbörjades år 2011 på the Academy of World
Religions of Hamburg University. Boken Religions and Dialogue – International
Approaches innehåller flera artiklar som skrivits under projektet (Amirpur, Körs,
Vieregge och Weisse 2014, s 9).
I The Wiley-Blackwell Companion to Inter-Religious Dialogue (Cornille, 2013)
skriver en rad forskare om olika aspekter av religionsdialog. Bland annat
religionsdialogens historia, förutsättningar för religionsdialog och sambandet mellan
religionsdialog och fredsarbete presenteras i de olika kapitlen. Beskrivningar av olika
fallstudier av interaktioner mellan olika religioner och åskådningar finns med.
Catherine Cornille som har redigerat samlingsverket är professor i religionsvetenskap
vid Boston Collage i USA. Hon har publicerat många böcker inom ämnet, bland annat
The Im-Possibility of Interreligious Dialogue (2008) och Interreligious Dialogue and
Cultural Change (2012). Cornille har även redigerat samlingsverket Criteria of
Discernment in Interreligious Dialogue (2009). Boken innehåller essäer skrivna av
10

forskare från olika religioner och olika skolor inom religioner där de reflekterar över
religionsdialog från olika perspektiv.
Anne Hege Grung är en norsk forskare på Universitetet i Oslo som i sin
doktorsavhandling Gender Justice in Muslim-Christian Readings (2011) analyserade
hur muslimska och kristna kvinnor tolkade texter om kvinnors ställning från Koranen,
Hadith och Bibeln. Hon har även skrivit många vetenskapliga artiklar som berör ämnet
religionsdialog.

I

artikeln

Interreligious

dialogue

moving

between

compartmentalization and complexity (2011) diskuterar Grung dynamiken mellan
religionsdialogens ”insida” och ”utsida”. Med dialogens insida menar Grung de
filosofiska, etiska och teologiska diskussionerna inom religionsdialogen, medan
dialogens utsida syftar på de religiösa, politiska och sociala effekter och konsekvenser
som dialogen har. Grung presenterar även två typer av dialog, vilka presenteras i
teorikapitlet. Grung menar att kvalitativ forskning om religionsdialog är knapphändig,
likaså sociala och politiska effekter av religionsdialog (Grung 2011, s. 26).
Sven Halvardson, som är docent i religionssociologi vid Teologiska högskolan i
Stockholm, har skrivit boken Kanske alla har rätt – eller fel. Religionsmöten och syn
på andra i mångreligiösa miljöer (2012). I boken redogör han för religionsmöten i
några av Stockholms förorter, men även frånvaron av religionsmöten och intrareligiösa möten behandlas i boken. Halvardson skriver att han inte har ett distinkt
teoretiskt fokus och har inte heller följt en metodologisk linje, eftersom han har arbetat
med ett väldigt blandat material (Halvardson 2012, s. 15). I första delen av boken
beskriver Halvardson politiska, juridiska och praktiska aspekter av religionsmöten. I
den andra delen av boken beskriver han resultaten av den empiriska studien han gjort
när han intervjuat ledare och aktiva lekmän i moskéer och kyrkor som är belägna i
Tensta och Skärholmen. Frågorna har bland annat handlat om hur det är att leva i
mångetniska och mångreligiösa miljöer. Halvardson fokuserar på frågor som om och
när människor som är engagerade religiöst kommer i kontakt med den andra samt hur
man ser på den andres religionsutövning. Med den andre menar Halvardson en person
som är av en annan etnisk bakgrund eller har en annan religionstillhörighet.
Halvardson diskuterar även frågan hur religionsdialog och religionsteologi hänger
ihop (Halvardson 2012, s. 153).

11

I Finland har bland annat docent Ruth Illman forskat kring religionsdialog och
kulturmöten. Illman har bland annat skrivit boken Ett annorlunda Du. Reflektioner
kring religionsdialog (2006). I boken redogör hon dels för teoretiska perspektiv dels
för konkreta exempel på initiativ till religionsdialog. Hon använder Martin Bubers
dialogfilosofi som en röd tråd genom boken. Illman har även publicerat böcker
Gränser och gränsöverskridanden: skildrade erfarenheter av kulturella möten i
internationellt projektarbete (2004). Hon har även skrivit boken Kultur, människa,
möte: ett humanistiskt perspektiv (2005) tillsammans med Peter Nynäs som är
professor i religionsvetenskap vid Åbo Akademi.
Det har även skrivits många avhandlingar kring temat religionsdialog, och även
avhandlingar som anknyter till projektet Tillsammans för Sverige. Jerk Elméns
magistersavhandling När Sanningar Möts. Unga i interreligiös dialog (2014) utgår
från intervjupersoners personliga berättelser angående deltagandet i projektet
Tillsammans för Sverige, deras syn på interreligiös dialog och hur de förhåller sig till
andra religioners sanningar (Elmén 2014, s. 5–6). Jenny Bonham-Carter har skrivit
magistersavhandlingen ”På ojämn mark lär vi oss gå” En studie av det interreligiösa
arbetets möjligheter, hinder och kopplingar till mänskliga rättigheter utifrån
Fryshusprojektet Tillsammans för Sverige (2013). I avhandlingen har Bonham-Carter
med hjälp av en enkätundersökning analyserat Tillsammans för Sveriges mål,
möjligheter och hinder. Hon har utgått från två frågeställningar, där den första handlar
om Tillsammans för Sveriges grundläggande värderingar och hur de används i teori
och praktik, och den andra om på vilket sätt de mänskliga rättigheterna är relevanta
för det interreligiösa arbetet (Bonham-Carter 2013, s. 10–11).

1.4 Religionsdialogens historia

Informella och oregistrerade konversationer om trosfrågor, ritualer och etiska frågor
har ägt rum sedan de första mötena mellan människor med olika trostillhörighet, men
det är först under den senare delen av 1900-talet som religionsdialog som begrepp har
blivit vanligt (Sharpe 2005, s. 2342). Den moderna religionsdialogen fick sin början

12

först när Religionernas världsparlament gick av stapeln år 1893 (Rautionmaa, Illman
och Latvio 2017, s. 257). Detta var första gången organiserad religionsdialog skedde i
större skala och det var den första gången som de österländska och västerländska
religionerna möttes formellt. Initiativet möttes inte endast med positiv respons, utan
vissa avvisade inbjudan. Bland dem fanns ledaren av den presbyterianska kyrkan, som
avböjde med motiveringen att han ansåg att kristendomen är den enda religionen, och
han kunde inte se kristendomen som en medlem av ett religionsparlament utan att anta
de andra medlemmarnas jämlikhet vad gäller deras positioner och anspråk (Moyaert
2013, s. 194). Spänningen mellan identitet och den andra är fortfarande idag en av
utmaningarna i interreligiös dialog och en av huvudfrågorna är hur en kan finna en
balans mellan ens egna tro och öppenhet gentemot olikheter mellan en själv och den
andra (Moyaert 2013, s. 194). World Council of Churches grundades 1948 och består
av 400 miljoner kristna i 330 olika kyrkor från 100 länder i världen (Knitter 2002, s.
42). Från mitten av 1980-talet och framåt har religionsdialogen blivit en liten, men
signifikant, del av de större religionstraditionernas aktiviteter (Stensvold och Vik
2018, s. 9). Efter attackerna den elfte september 2001 och bombningarna i London
2005 ökade religionsdialogsinitiativ drastiskt, som en strategi för fredsfrämjande
(Halafoff 2013, s. 263).
Olika trender som idag påverkar religionsdialogen är bland annat att mångfalden av
åskådningar och olika handlingsmönster ökar. En ny form av andlighet där fokus ligger
mer på att hitta sig själv än att hitta den eviga sanningen ökar och det blir allt vanligare
att människor skräddarsyr sina egna personliga andlighetsprofiler genom att välja
element från olika religioner och kulturer, samt även blanda det religiösa med det
sekulära (Illman 2010, s. 102–103). Frågor kring vem som får vara med i ett
dialogforum, vem ses som en legitim representant, samt vems uttalanden som tas på
allvar är aktuella inom religionsdialog idag. En annan fråga som är aktuell är huruvida
en stat kan vara en av parterna i en dialog. Det ökade intresset av personliga
upplevelser och andlighet har lett till allt fler praktiska dialogmodeller där människor
representerar sig själva istället för att det skulle vara institutioner eller ledare som är
representanterna i dialogen (Illman 2010, s. 103).

13

1.5 Religionsdialogen i Sverige

I mitten av 1800-talet tilläts några trossamfund att verka i Sverige, vid sidan av den
lutherska kyrkan som var statskyrka (Halvardson 2012, s. 61). Orsaken till den ändrade
lagstiftningen var bland annat väckelserörelsen och andra rörelser, som gjorde att
statskyrkosystemet inte var enhetligt längre. Pluralismen i Sverige på 1800-talet
bestod dock mestadels av olika kristna grupper, men i slutet av 1900-talet förändrades
det religiösa landskapet radikalt genom bland annat invandring och uppkomsten av
privatreligiositet och alternativ andlighet. Halvardson (2012 s. 62) skriver att katoliker,
ortodoxa och muslimer är de grupper som ökat starkt genom invandringen. De som
flyttat till Sverige från till exempel Asien eller Afrika kan i de flesta fall räkna med att
Sverige är mer sekulariserat än deras hemland. Halvardson (2012 s. 69) beskriver
sekulariseringen i Sverige som att religion inte är särskilt synlig i samhället och att det
religiösa varken är socialt närvarande eller konventionellt. Den svenska lagstiftningen
bygger på rättsprinciper som kan härledas från en humanistisk tradition som är sekulär
och förnuftsbaserad. Den svenska staten blandar sig heller inte i medborgarnas
religiösa tro eller tillhörighet. Halvardson lyfter dock fram att den judisk-kristna
idétraditionen har satt sina spår i lagstiftningen, men den religiösa påverkan på
samhället är väldigt liten i jämförelse med länder som exempelvis Pakistan.
Religionsdialogen är inte särskilt omfattande i Sverige enligt Halvardson (2012 s.
144). Enligt honom förekommer religionsdialog inom den församlingsbaserade
verksamheten inte särskilt ofta, däremot förekommer religionsmöten som inte är så
organiserade oftare. För det mesta är de Svenska kyrkan som tagit initiativ till
religionsdialog, enligt den uppfattning som Halvardson har. Enligt honom kan detta
ha att göra med att Svenska kyrkan har mer resurser, både när det gäller personer och
andra former av resurser, och att öppenhet värderas högt i Sverige. Frikyrkorna i
Sverige är däremot inte så aktiva inom religionsdialog.
Sveriges interreligiösa råd (SIR) grundades år 2010 i Uppsala på initiativ av Svenska
kyrkan och den tidigare ärkebiskopen Anders Wejryd (Halvardson 2012, s. 142). Vid
grundandet bestämdes att rådet genom regelbundna möten ska ”fördjupa sin kunskap
om varandra/-s religion” och ”få möjlighet att alstra ett utrymme för diskussion om
religionens roll i samhället” (Sveriges interreligiösa råd 2020).

14

Stockholms stift har ett Centrum för religionsdialog (Halvardson 2012, s. 142). Syftet
med centrets verksamhet är enligt deras hemsida att ”verka för förståelse, samarbete
och goda relationer mellan människor av olika tro” (Centrum för religionsdialog
2020). Centrum för religionsdialog samarbetar med andra aktörer inom
religionsdialog, så som Interreligiösa rådet i Stockholm, Interreligiöst Fredsforum och
Samarbetsrådet för judar och kristna samt med olika organisationer och institutioner i
samhället. De ordnar bland annat kurser, seminarier, samtalsgrupper och studieresor.
På deras hemsida står det även att de erbjuder handledning, rådgivning och föredrag
samt att de medverkar i panelsamtal (Centrum för religionsdialog 2020). Det finns
också olika interreligiösa råd som verkar lokalt på olika ställen i Sverige och ofta är
det Svenska kyrkan som tagit initiativ till verksamheten. Bland annat finns det ett
interreligiöst råd i Göteborg som grundades 2007 och i Malmö finns ett nätverk som
kallas Forum för interreligiös samverkan i Malmö (Halvardson 2012, s. 142–143).

2 Metod och material
Termen metod syftar på tillvägagångssättet i en forskningsprocess. Genom metoder
konstrueras och insamlas data för forskning och metoder hjälper forskaren att
analysera verkligheten (Stausberg 2014, s. 4–5). Med metodologi menas läran om de
olika sätt som en kan gå tillväga vid genomförandet av vetenskaplig forskning och
syftar både till tekniska uppgifter angående metoder samt teori och konceptualisering
av metoder (Stausberg 2014, s. 5–6).

2.1 Val av metod och undersökningsprocess

Till en början hade jag tänkt göra semistrukturerade intervjuer med aktiva medlemmar
inom Tillsammans för Sverige och analysera deras svar för att svara på mina

15

forskningsfrågor. Detta ändrades under processens gång, eftersom jag insåg att TFS:s
gett ut boken Tro, hopp och fördom - religion som resurs i mötet med den andra, vilket
är en omfattande bok som svarar på många frågor kring både verksamhet och syfte.
Jag valde metoden kvalitativ innehållsanalys med deduktiv ansats för att kunna göra
en omfattande analys av det material som TFS gett ut. Nedanför kommer jag redogöra
för vilket material jag använt och ge en noggrannare beskrivning av metoden i fråga.

2.2 Kvalitativ och kvantitativ metod

En av de mest signifikanta debatterna gällande metodologi rör användningen av
kvalitativ eller kvantitativ metod. Enkelt förklarat innebär kvantitativ metod
användning av numeriska mått medan kvalitativ metod inte innefattar det (Stausberg
2014, s. 6). Kvalitativ forskning syftar till att klargöra ett fenomens karaktär,
egenskaper, innebörd och mening, skriver Widerberg (2002, s. 15) och jämför det med
den kvantitativa forskningens fokus på mängder, förekomst eller frekvens. Åsikterna
om huruvida metoder ska definieras som kvalitativa och kvantitativa går isär. Vissa
menar att åtskillnaden mellan dessa är fundamental när det kommer till metodbruk,
medan andra anser att det inte är funktionsdugligt att skilja mellan dessa två, eller till
och med felaktigt. Trots detta används båda begreppen frekvent i klassificeringen av
sociologiska forskningsmetoder (Bryman 2016, s. 31).
På ytan kan det verka som om det enda som skiljer kvantitativ forskning ifrån
kvalitativ är att de som bedriver kvantitativ forskning använder sig av mätningar,
medan de som bedriver kvalitativ forskning inte gör det. Det finns dock många fler
skillnader än det. Många forskare anser att dessa två olika typer av forskningsmetoder
även har bland annat olika epistemologiska grunder (Bryman 2016, s. 31–32).
Kvantitativ metod fokuserar mer på precision, vilket är en anledning till att frågor i
kvantitativ forskning ställs med stängda svar, där deltagaren endast kan svara utgående
från förutbestämda svarsalternativ. En forskare som använder kvalitativ metod ställer
däremot öppna frågor, där deltagaren kan svara vad han eller hon vill. En annan
skillnad mellan kvantitativ och kvalitativ metod är att inom kvantitativ metod är det
16

mer vanligt att generalisera, medan beskrivningar är mer vanliga inom kvalitativ
metod. Kvalitativ metod är också mer flexibel medan kvantitativ metod är mer
strukturerad (Stausberg 2014, s. 7).
När det gäller analys av kvalitativa data förekommer det dock kvantifiering. Ett
exempel på det är tematisk analys där det är lättare att identifiera ett återkommande
tema genom att se hur många gånger det nämns i kodningen (Bryman 2016, s. 630).
Forskare inom kvalitativa studier kan använda sig av en begränsad kvantifiering av
deras data, möjligtvis som respons till kritiken över att det som läsare kan vara svårt
att få en uppfattning över utbredningen av fenomenet som forskaren beskriver
(Bryman 2016, s. 631).

2.3 Innehållsanalys

I den här avhandlingen kommer jag att använda mig av kvalitativ innehållsanalys med
deduktiv ansats.
Textanalys är en metod som ofta används för att beskriva eller tolka olika former av
texter. Med texter menas allt från transkriberingar av konversationer eller tal, skrivna
dokument så som brev, tidningar eller böcker, elektroniska dokument så som filmer
eller ljudinspelningar till visuella texter. Visuella texter syftar till målningar,
fotografier eller arkitektur (Nelson och Woods 2014, s. 109).
Det finns flera olika typer av textanalys, till exempel samtalsanalys och diskursanalys.
I den här avhandlingen har jag valt att använda innehållsanalys, eftersom jag kommer
analysera Tillsammans för Sveriges syfte och verksamhet utgående från en bok de
publicerat. Innehållsanalys är en form av textanalys som använts mycket inom
religionsstudier (Nelson och Woods 2014, s. 109). Nelson och Woods (2014, s. 110)
lyfter fram sex olika sammanhang där innehållsanalys är användbar. Det första
exemplet är när en forskare är intresserad av att avläsa specifika data för att identifiera
och förstå ett fenomen och hur detta fenomen kan ändra riktning över tid. Detta kan
handla om till exempel samhälleliga förändringar. Det andra exemplet som lyfts är när

17

en forskare vill identifiera mönster eller likheter inom ett specifikt tema. Analys av
religionsnyheter i olika tidningar under en viss period kan vara ett exempel på detta.
Innehållsanalys kan även användas vid tillfällen när en forskare vill identifiera
skillnader mellan liknande variabler i olika sammanhang eller när en forskare vill
analysera bilden av en specifik grupp i samhället. Det femte exemplet på när
innehållsanalys kan vara användbart är i de fall då en forskare vill mäta ett specifikt
fenomen mot en standard, med avsikt att klassificera fenomenet, bedöma det eller
avgöra ifall fenomenet möter förväntningarna. Innehållsanalys kan även användas för
att relatera egenskaper i en text till andra variabler.
Fördelar med innehållsanalys är bland annat att det ger forskare möjlighet att på ett
systematiskt sätt summera och analysera stora mängder av ostrukturerad information.
Metoden kan även användas för att få ett historiskt perspektiv på forskningen, eftersom
analysen görs på redan existerande texter vilka kan sträcka sig över en längre
tidsperiod. Innehållsanalys kan även användas i kombination med andra metoder,
vilket är fördelaktigt för att göra analysen mer trovärdig. Metoder som innehållsanalys
kan kombineras med är till exempel intervju, enkätundersökningar och fokusgrupper
(Nelson och Woods 2014, s. 111). Däremot kan det vara svårt att hitta ett representativt
urval av texter som fungerar som grund för ens innehållsanalys, vilket kan begränsa
användningen av metoden. Det kan även vara svårt att generalisera resultaten och
jämföra med en annan innehållsanalys (Nelson och Woods 2014, s. 117).
Innehållsanalys är en flexibel metod som både kan vara kvantitativ och kvalitativ.
Kvantitativ innehållsanalys associerades traditionellt sett till analys av massmedia,
men metoden kan appliceras på många olika material och fenomen. Inom kvantitativ
innehållsanalys läggs fokus på att kvantifiera vissa ord eller uttryck i texter för att
identifiera de utmärkande dragen i texten (Bryman 2016, s. 306). Kvalitativ
innehållsanalys är enligt Bryman (2016, s. 563) den mest allmänt förekomna metoden
när det gäller kvalitativ analys av dokument och fokus ligger då på att tolka teman i
texten.
För att göra en innehållsanalys måste forskaren först välja ut texter som är relevanta
för att kunna svara på forskningsfrågan (Nelson, Woods, 2014, s. 112). Tillsammans
för Sverige har inte gett ut någon annan litteratur än boken Tro, hopp och fördom –
religion som resurs i mötet med den andra, vilket gör att jag inte behöver göra ett urval

18

av ett stort material utan jag kan använda hela boken som grund för min analys. Efter
att ha hittat ett material måste forskaren koda texten, det vill säga hitta begrepp eller
kategorier för att kunna belysa tendenser i texten. För att hitta teman och tendenser
använder jag mina forskningsfrågor som utgångspunkt i min analys av boken som
Tillsammans för Sverige gett ut.
En innehållsanalys kan göras med deduktiv eller induktiv ansats. Deduktiv ansats
innebär att analysen görs med hjälp av en redan existerande teori eller modell, medan
induktiv ansats innebär att teorin utvecklas vartefter att analysen framskrider. Jag
använder en deduktiv ansats eftersom jag har teorier som jag utgår från i min analys.

2.4 Material

Tro, hopp och fördom – religion som resurs i mötet med den andra är en bok som
skrivits av prästen Maria Kjellsdotter Rydinger och imamen Othman Al Tawalbeh som
båda var projektledare för Tillsammans för Sverige när boken gavs ut år 2014. Jag har
använt denna bok i min analys, eftersom den beskriver Tillsammans För Sveriges syfte
och verksamhet väldigt noga. Boken innehåller bland annat beskrivningar av TFS:s
utåtriktade och inåtriktade verksamheter, inblickar i deras arbetsprocesser och en
utförlig genomgång av metoder som används inom verksamheten. Utöver det finns
även teman som mänskliga rättigheter och grundtankar i TFS interreligiösa/-kulturella
arbete beskrivet. Fryshusets verksamhet samt kritik och motstånd mot projektet
diskuteras också i boken. Genom att analysera bokens innehåll med de teoretiska
perspektiven jag redogör för i kapitel 4 som utgångspunkt hoppas jag kunna svara på
mina forskningsfrågor. Utöver boken kommer jag även använda Tillsammans för
Sveriges hemsida och Instagramkonto som stöd i min analys.

19

3 Tillsammans för Sverige
I det här kapitlet presenteras projektet Tillsammans för Sverige mer ingående. Som
källa har jag använt TFS:s utgivna bok, skriven av tidigare projektledarna Maria
Kjellsdotter Rydinger och Othman Al Tawalbeh. Det som står skrivet i boken räknar
jag vara projektets officiella åsikter, inte författarnas individuella åsikter. Den
slutsatsen har jag dragit eftersom boken genomgången innehåller skrivningar som
”inom Tillsammans för Sverige anser vi att” eller ”TFS menar att”.
Fryshuset, Sofia församling i Stockholm och Förenade Islamiska Föreningar i Sverige
(FIFS) påbörjade ett interreligiöst projekt våren 2011 som fick namnet Tillsammans
för Sverige. Fryshuset är ett ungdomscenter som fick namnet efter att ett gammalt
fryslager i Stockholm renoverats och verksamheten kunde börja i lokalen. Det var år
1984. Sedan dess har verksamheten vuxit och nu finns mer än 200
medlemsorganisationer som är kopplade till Fryshuset runtomkring i hela Sverige.
FIFS är en muslimsk riksorganisation som grundades 1974. Organisationen består av
52 föreningar och är partipolitiskt obunden. (Kjellsdotter Rydinger och Al Tawalbeh
2014, s. 16).
Det var imamen Othman Al Tawalbeh och prästen Maria Kjellsdotter som tog initiativ
till att projektet startades. Redan från början var det många samfund och organisationer
som stödde initiativet, till exempel Svenska kyrkan, Judiska församlingen, Islamiska
förbundet och Sveriges unga Dharmis och Ashavaner (Tillsammans för Sverige,
2020).

3.1 Projektets målsättningar och syfte

”Tolerance, intercultural dialogue and respect for diversity are more essential than
ever in a world where people are becoming more and more closely interconnected” –
Kofi Annan

20

Citatet ovanför är taget från Tillsammans för Sveriges Instagramkonto. I inlägget
skriver de att dessa typer av budskap är kärnan av vad TFS vill förmedla.
I boken Tro, hopp och fördom – religion som resurs i mötet med den andra skriver
Kjellsdotter Rydinger och Al Tawalbeh (2014, s. 16) att de som startade projektet
redan i inledningsskedet var överens om att teologiska frågeställningar inte skulle vara
kärnan i projektet. Fokus låg istället på att bli en mötespunkt för unga människor som
kommer från olika kulturer och religiösa sammanhang. FN:s deklaration om
mänskliga rättigheter ligger som grund för projektet. (Kjellsdotter Rydinger och Al
Tawalbeh 2014, s. 16).
Tillsammans för Sveriges vision är ”Religion är en möjlighet – inte ett problem”
(Kjellsdotter Rydinger och Al Tawalbeh, 2014, s. 18). På TFS:s hemsida beskrivs
religion som ”en väg till integration och en växtkraft för unga i arbetet för fred och
förståelse” (Tillsammans för Sverige, 2020). Syftet för verksamheten är att bygga
broar och sprida kunskap och förståelse om unga personers trostillhörighet och
kulturella bakgrund och på så sätt motverka främlingsfientlighet, fördomar, rasism och
extremism.
TFS:s grundsyn beskrivs i boken Tro, hopp och fördom – religion som resurs i mötet
med den andra (Kjellsdotter Rydinger och Al Tawalbeh 2014, s. 18) som en tanke om
att alla människor aktivt kan välja sina handlingar och attityder, men att fördomar,
attityder och normer påverkar och begränsar människors sätt att tänka. Av den orsaken
har TFS valt att använda ett normkritiskt förhållningssätt i deras arbete för att
medvetandegöra att det finns många olika sätt att leva och tänka (2014, s. 19). TFS
beskriver normkritik som ett ifrågasättande av medvetna eller omedvetna, uttalade
eller outtalade normer. Normer kan till exempel vara skriftliga regler angående hur
människor ska förhålla sig till olika frågor. Normer kan även vara förväntningar kring
hur människor ska leva och vad de bör vara intresserade av. Människor som faller
inom normen besitter oftast mer förmåner och makt än de som faller utanför normen.
I det normkritiska arbetet är det första steget att bli medveten om vilka normer som en
själv ingår i. Reflektioner kring normer behövs hela tiden, eftersom normer ständigt
förändras (2014, s. 19).

21

3.2 Verksamhet

Tillsammans för Sveriges verksamheter som beskrivs i boken Tro, hopp och fördom –
religion som resurs i mötet med den andra (Kjellsdotter Rydinger och Al Tawalbeh
2014, s. 21–28) är bland annat utbildningar, skolprogram, ungdomsaktiviteter, det
mångreligiösa året, religionsmottagning, interreligiöst ungdomsråd och rådslag,
konferenser, berättarbussen, resor och utbyten med andra länder och gemensam bön
och gudstjänst.
Exempel på utbildningar som Tillsammans för Sverige har ordnat är introduktion i
interreligiöst eller interkulturellt arbete och hur man praktiskt gör när man samarbetar
över religionsgränser. Tillsammans för Sverige ordnar också interreligiösa
utbildningar för ledare varje termin i Stockholm, Malmö och Göteborg. Deltagarna i
dessa utbildningar bör vara 17 år eller äldre. Under utbildningen får deltagarna lära sig
om interreligiösa metoder, religion och mänskliga rättigheter. Målet är att deltagarna
efter utbildningen själva ska kunna hålla workshopar inom dessa teman med hjälp av
Tillsammans för Sveriges metoder (Kjellsdotter Rydinger och Al Tawalbeh 2014, s.
21). Målet med utbildningarna är inte att deltagarna ska lära sig om andras religioner,
utan tyngdpunkten ligger istället på sätt att skapa möten, dialogmöjligheter och
aktiviteter som lockar människor med olika kulturell och religiös bakgrund (2014, s.
22).
Tillsammans för Sverige samarbetar med 3FF-Three Faith Forum, en organisation som
finns i London (Kjellsdotter Rydinger och Al Tawalbeh 2014, s. 18). Tillsammans med
3FF har TFS skapat ett skolprogram med namnet Face to Face – Expanding the
Definition of Us. Programmet går ut på att tre ungdomar och en moderator med olika
livsåskådningsbakgrund gör ett besök till en klass i högstadiet eller gymnasiet och
håller ett pass lika långt som en lektion. Under det passet berättar de om sin tro och
svarar på elevernas frågor. Ett annat skolprogram som TFS har kallas för ”Det här är
mitt Sverige”. I det projektet åker ungdomar till fritidsgårdar och skolor där de håller
workshopar där de berättar sina historier samtidigt som de uppmuntrar deltagarna att
också själva dela med sig. Utöver dessa skolprogram erbjuder TFS även temadagar i

22

skolor, utbildningar för lärare och studiebesök för skolklasser till Fryshuset, en
synagoga, moské, kyrka eller tempel (2014, s. 22).
Återkommande ungdomsaktiviteter som Tillsammans för Sverige ordnar är
exempelvis studiebesök, läger, resor, nattvandringar i förorter och diskussions- och
temakvällar. Exempel på teman för diskussions- och temakvällar är religion och
musik, religion och hbtq samt humor och religion. Grunden för arbetet är att
ungdomarna själva ska få bestämma och ha ansvar för aktiviteterna, både när det gäller
planeringen och genomförandet (2014, s. 22).
”Det mångreligiösa året” är ett projekt med syfte att lyfta minoritetsreligioners
högtider. Detta görs bland annat genom att unga filmar sig själva under högtidsfirandet
för att visa hur det går till. Filmerna publiceras därefter på Youtube eller visas i
Fryshusets foajé. Andra sätt att uppmärksamma dessa högtider är genom musik,
föredrag eller andra evenemang som tangerar högtiden på något sätt (2014, s. 22–23).
Religionsmottagningar är också ett exempel på Tillsammans för Sveriges
verksamheter. Med religionsmottagning menas i det här sammanhanget en mötesplats
som är öppen för nyfikna unga att komma till för att få möjlighet att lära sig mer om
religion. TFS har religionsmottagningar i Stockholm och Malmö och på dessa
mottagningar finns böcker om religion som besökarna får bläddra i, möjlighet att
samtala med en vuxen eller bara plats att hänga. Religionsmottagningarna är även
något som TFS ibland tar med sig på evenemang när det är möjligt (2014, s. 23).
Tillsammans för Sverige uppmuntrar ungdomar runtomkring i Sverige som vill
engagera sig i verksamheten att starta egna interreligiösa ungdomsråd med syfte att
agera mötesplatser för unga att träffas, diskutera och konkretisera vad de skulle vilja
göra. TFS bjuder sedan in alla ungdomsråd i Sverige till ett större rådslag. På dessa
rådslag möts unga från hela Sverige och utbyter idéer och erfarenheter om det
interreligiösa arbetet (2014, s. 23).
TFS har även varit värd för flertalet konferenser. Teman för konferenserna har till
exempel varit ”Religion – problem eller möjlighet?” och ”Religion – synlig eller
osynlig?”. Enligt Kjellsdotter Rydinger och Al Tawalbeh (2014, s. 24) har varje
konferens som ordnats lockat ungefär 200 personer. Genom konferenserna har både
ungdomar och vuxna från hela Sverige fått möjlighet att mötas med det gemensamma

23

intresset för interreligiösa och interkulturella frågor som centrum. Även internationella
samarbetsorganisationer har deltagit. Konferensen ”Världen med eller utan Gud?”
ordnades i samarbete med Vatikanen, Utrikesdepartementet och Vetenskapsakademin
inom ramen för Cortile dei Gentili (2014, s. 24).
Tillsammans för Sverige har en berättarbuss som under rubriken ”Det här är mitt
Sverige” åker runt och besöker allt från festivaler till fritidsgårdar, för att träffa så
många unga som möjligt. På det här viset kan projektet förflytta sig efter önskemål.
Ett av målen är att utbilda unga i att berätta om sina liv. Dessa livsberättelser kan sedan
läggas upp på Youtube eller på TFS:s hemsida. Syftet med detta är att ungdomar med
olika bakgrund ska få berätta om sina egna erfarenheter. Berättelserna kan sedan
användas för att påverka och informera bland annat politiker, lärare, religiösa ledare
och föräldrar om vad unga behöver och hur deras situationer ser ut (2014 s. 24).
Resor och utbyten med andra länder är en viktig del av Tillsammans för Sveriges
verksamhet, dels för att många av de aktiva ungdomarna kommer från andra länder
dels för att i flera andra länder finns interreligiösa projekt som pågått en längre tid än
TFS har varit verksamma. Utbytet kan ske genom att internationella gäster, ledare,
ungdomsgrupper och volontärer besöker Tillsammans för Sverige, men också genom
att unga från TFS deltar vid utländska seminarium. Dock finns det en del utmaningar
när det gäller att överföra metoder och teorier från andra länder, eftersom många andra
länder har ett annat förhållande till religion och religionsfrihet eller så har de ett annat
skolsystem och en annan syn på religionsundervisning i skolor (2014, s. 25).
Svenska kyrkan har vid tillfällen bjudit in TFS att delta i gudstjänster. Kjellsdotter
Rydinger och Al Tawalbeh (2014, s. 25) skriver att detta har gjorts med stor
försiktighet, eftersom målet inom TFS är att alla, oberoende trostillhörighet, ska få
plats att delta. Tillsammans för Sverige i Stockholm har efter önskemål från unga
aktiva inom projektet ordnat ”Bön, meditation och musik för fred och samförstånd”.
Under de tillfällena har deltagarna fått bidra med något från sin tradition (2014, s. 25).
Tillsammans för Sveriges virtuella verksamheter innefattar bland annat sociala medier,
film och podradio. Några av de aktiva ansvarar för att uppdatera hemsidan, medan
andra uppdaterar Facebook eller Twitter. Även filmer har gjorts, till exempel
utbildningsfilmen ”Resan till Eden – en färd mot sig själv och den andre”, som
filmades på en resa till Etiopien 2010 (2014, s. 26).
24

Tillsammans för Sverige samarbetar även med olika forskningsprojekt och
akademiska institutioner. Genom att kontinuerligt dokumentera och rapportera arbetet
får allt från bidragsgivare till institutioner och departement uppdateringar om hur
arbetet går i projektet. Genom att samarbete med högskolor och universitet har
representanter från TFS hållit föreläsningar och deltagit i kurser eller fältstudier (2014,
s. 27).
Tillsammans för Sverige samarbetar även med projektet Exit, som även det hör till
Fryshusets verksamhet. Projektet Exit har som syfte att hjälpa unga ur destruktiva
miljöer. Frågor som projekten samarbetar kring är bland annat hur man kan hjälpa de
som reser från Sverige till exempelvis Syrien och sedan kommer tillbaka efter att ha
deltagit i krig (2014, s. 27–28).

3.3 Syn på interreligiöst arbete

Maria Kjellsdotter Rydinger och Othman Al Tawalbeh skriver i boken Tro, hopp och
fördom – religion som resurs i mötet med den andra om vilka anledningar som ligger
till grund för det interreligiösa arbete som Tillsammans för Sverige gör. Hon lyfter tre
grundelement som varit viktiga i uppbyggandet av TFS:s verksamhet för ett mer öppet
och pluralistiskt samhälle. För det första handlar det om att jobba för en jämn
fördelning av makt och resurser i samhället. Det andra grundelementet som hon lyfter
är vikten av att förbättra förutsättningar för att människor med olika social, etnisk,
religiös och kulturell bakgrund ska mötas och knyta kontakter. Det tredje
grundelementet handlar om att självkänslan hos individer skulle stärkas så att de skulle
se vad de kan bidra med (2014, s. 45).
Tillsammans för Sverige ser interreligiös dialog och interreligiöst arbete som ett sätt
att minska segregationen i samhället, eftersom dialogarbetet gör det möjligt för
människor med olika religiös, kulturell och socioekonomisk bakgrund att mötas på
lika villkor (2014, s. 46). För att skapa interkulturella och interreligiösa mötesplatser
anser TFS att aktörer så som ungdomsorganisationer, kommuner och trossamfund
skulle gå samman och bjuda in människor med olika bakgrund (2014, s. 47).
25

En annan orsak till att TFS anser att interreligiöst arbete är viktigt är att de anser att
arbetet kan bidra till en trygg miljö för samtal, vilket de kallar för safe space.
Tryggheten ser de som en nödvändighet för fredlig samexistens i en värld som är
global och pluralistisk (2014, s. 49). För att detta ska kunna uppnås uppmuntrar TFS
till samarbete mellan trossamfund, kommuner, myndigheter med flera. Kjellsdotter
Rydinger och Al Tawalbeh skriver (2014, s. 51) att det interreligiösa och
interkulturella arbetet bör försäkras och uppmuntras mer, eftersom det finns en
okunnighet och rädsla för religion. Kjellsdotter Rydinger och Al Tawalbeh skriver att
det också finns en misstro och okunnighet från olika trossamfunds sida gentemot
samhället. TFS ser det interreligiösa arbetet som en möjlighet att agera brygga för att
skapa förtroende från bägge sidor.
TFS menar även att ungas identitet kan stärkas genom interreligiöst och -kulturellt
arbete. Genom att det interreligiösa arbetet ständigt utmanar och rekonstruerar ens bild
av en själv och bilder av den andra blir arbetet ett identitetsarbete. Förr i tiden övertog
oftast barnen yrke, hem, religion och värderingar från föräldrarna och samhället var
mer homogent än det är idag. De som växer upp i dagens samhälle gör fler egna aktiva
val, bland annat angående religionstillhörighet (2014, s. 52). Flyttströmmar och
invandring har lett till att samhället har blivit mer heterogent och även det religiösa
samhället har blivit mer komplext. Det är inte endast de som flyttat till Sverige som
söker sin identitet och tillhörighet, utan även de som växt upp i Sverige, menar prästen
Marika Palmdahl (Kjellsdotter Rydinger och Al Tawalbeh 2014, s. 53). Inom TFS ses
identitet som något som utvecklas hela tiden och som kan anpassas till olika
situationer. En person kan bära flera identiteter, av vilka flera kan vara
motsägelsefulla, skriver Kjellsdotter Rydinger och Al Tawalbeh (2014, s. 54). Genom
att arbeta med ens egna livsberättelser kan unga bearbeta sina identiteter och lära sig
både om sig själv och andra. Detta görs genom bland annat storytelling, en av
Tillsammans för Sveriges metoder (2014, s. 55).
Tillsammans för Sverige menar även att interreligiöst/-kulturellt arbete bidrar till
religious literacy, som på svenska kan översättas som religiös allmänbildning. Med
religiös allmänbildning menas kunskap att förstå och tolka religion. Kerstin von
Brömssen menar att religion kan uppfattas som annorlunda, hotfullt och skrämmande
ifall den religiösa allmänbildningen saknas. En större religiös allmänbildning hos

26

människor motverkar enligt TFS främlingsfientliga krafter där religion kan användas
som täckmantel för rasism (2014, s. 58).
Interreligiöst/-kulturellt arbete ur ett normkritiskt perspektiv innebär att normer och
invanda mönster ifrågasätts, utmanas och nyanseras. Som exempel lyfter Kjellsdotter
Rydinger och Al Tawalbeh (2014, s. 62) upp att många i Sverige ser en tydlig
uppdelning mellan sekulära och religiösa invånare, medan TFS vill framhäva att
människors flera identiteter kan påverkas både av sekulära och religiösa idétraditioner
i samhället och att en markant uppdelning mellan dessa inte är möjlig.
En sista sak som lyfts i boken Tro, hopp och fördom – religion som resurs i mötet med
den andra (2014, s. 65) angående orsaker till interreligiöst arbete är att enligt TFS kan
inte ett demokratiskt ”vi” skapas utan att skillnader och olikheter lyfts fram, men att
det måste lyftas fram på ett konstruktivt sätt. Allmänmänskliga principer så som
medmänsklighet, rättvisa och kärleken till nästan är något som religioner har
gemensamt och enligt TFS är det viktigt att lyfta gemensamma värderingar. Men
interreligiöst arbete har enligt TFS inte syftet att göra religionerna till en och samma.
Istället bör olikheterna och skillnaderna både inom och mellan olika religioner ses som
en möjlighet att lära av varandra. Metoderna som används inom TFS betonar vikten
av att acceptera och respektera olikheter (2014, s. 66). Det normkritiska perspektivet
handlar om att lyfta och medvetandegöra vilka normer som är olika, ojämlika eller
exkluderande, det handlar inte om att påtvingat skapa nya normer. Ömsesidigt lärande
är något som betonas inom TFS gällande det interreligiösa/-kulturella arbetet (2014, s.
67).

3.4 Den interreligiösa/-kulturella lärprocessen

Tillsammans för Sverige ser motstånd och skav som en del av den interreligiösa/kulturella lärprocessen. Det interreligiösa arbetet utmanar normer och föreställningar
och kan av vissa uppfattas som någonting som är tabu (Kjellsdotter Rydinger och Al
Tawalbeh, 2014 s. 91). Ett av motstånden som lyfts är att personer som är skeptiska
mot interreligiöst arbete menar att religioner kan blandas eller att ens egna religiösa
27

identitet skulle tunnas ut i processen (2014, s. 94). Missuppfattningar om Tillsammans
för Sverige har även spridits i media. Kjellsdotter Rydinger och Al Tawalbeh (2014,
s. 95) ger som exempel att projektet i en artikel blivit anklagade för att vara homofoba
islamister och antisemiter med målsättningen att motarbeta jämställdhet och
utveckling. I en annan artikel i ett annat sammanhang har projektet beskrivits som
”homovänliga sekulärister som utmålar muslimer som farliga extremister”.
En annan form av motstånd är det som TFS kallar för motstånd inifrån. Med det syftar
de på tankar från en själv om att en inte vill, orkar eller hinner ta kontakt med den
andra. Det är ett stort steg för många att släppa in utomstående människor i sitt liv och
sina tankar och föreställningar och möta den andra människan på djupet. Därför lyfter
TFS att det är viktigt med vila, rekreation och återhämtning (2014, s. 92).
Motstånd under processen är en möjlighet att bli medveten om begränsningar och
hinder och bearbeta dessa. TFS menar att människor som deltar i interreligiöst arbete
kan vidga sin förståelsehorisont och bli mer medvetna om hinder och gränser. För att
detta ska ske behövs tid för reflektion. TFS har tagit fram en modell för lärprocessen
som de använder. Modellen är inspirerad av projektet JämBredd (Kjellsdotter
Rydinger och al Tawalbeh 2014, s. 98). JämBredd är en regional plattform där
Mälardalens högskola tillsammans med kommuner och näringslivet jobbar för en
hållbar jämställdhetsutveckling och mångfaldsintegrering (Svenska ESF-rådet,
JämBredd, 2020).
Den första delen av modellen är ”förståelse för den andra”. TFS vill skapa möjligheter
för deltagarna att leva sig in i andra människors perspektiv och känslor för att kunna
förstå dessa. För att uppnå detta använder de interaktiva metoder så som rollspel och
olika typer av övningar där litteratur eller andra människors livsberättelser ligger som
grund. Målet med dessa övningar är att deltagarna ska utveckla ny förståelse och kunna
behandla den andra med respekt, både känslomässigt och kognitivt (Kjellsdotter
Rydinger och Al Tawalbeh 2014, s. 99).
Den andra delen i TFS:s interreligiösa/-kulturella lärprocess är att ”bearbeta vem man
själv är”. Självreflektion genom till exempel dagboksskrivning, där en kan reflektera
kring händelser och upplevelser som en upplevt negativa eller jobbiga, ger möjlighet
till bearbetning av vem man är som person. Andra metoder för självreflektion är olika
identitetsövningar. Genom att konfronteras med andra personer sätt att se på saker och
28

ting kan en ifrågasätta sitt eget sätt att tänka, tolka, värdera och handla. Ofta framställs
ett ”vi” mot ”de andra” och det är den inställningen som TFS vill problematisera och
förändra (2014, s. 100).
Den tredje delen som TFS lyfter är att ”förstå sammanhang och position”. Genom olika
intersektionella och transversala övningar vill TFS uppmuntra till normkritiskt
tänkande för att vidga förståelse för maktrelationer i anknytning till majoritets- och
minoritetssammanhang. Målet är att deltagarna ska förstå att maktrelationer och
majoritets- och minoritetspositioner kan förändras beroende på sammanhang och
grupp (2014, s. 101).
Den fjärde och sista delen som hör till TFS:s interreligiösa/-kulturella lärprocess är
”känslomässig bearbetning”. För att den känslomässiga bearbetningen ska kunna ske
på ett tryggt sätt lyfter TFS vikten av att ha en ledare närvarande med deltagarna.
Ledarens uppgift är att skapa en trygg miljö, där deltagarna får tid och möjlighet att
bearbeta den egna identiteten. Faktorer som påverkar är bland annat uppfostran,
religion, kultur och socioekonomiska förhållanden. Målet är att reflektera kring olika
typer av motstånd som finns. Det kan handla om yttre motstånd eller inre motstånd
mellan minoritet och majoritet (2014, s. 101–102).

3.5 Tillsammans för Sveriges arbetsprocesser och metoder

I Tillsammans för Sveriges bok Tro, hopp och fördom – religion som resurs i mötet
med den andra ges beskrivningar av hur TFS:s metoder har vuxit fram och utvecklats
samt hur det faktiska arbetet sett ut. Utöver det ges även olika tips som utgår från olika
erfarenheter från verksamheten.
Idéen om att ha en religionsmottagning väcktes av en av de anställda inom TFS, som
ansåg att hans vänner inklusive han själv inte hade några vuxna att prata med när det
gällde olika problem till exempel hemma eller i skolan. Som exempel nämns
svårigheter med att tackla religiösa traditioner i familjen, normer i samhället och
förväntningar och krav som de unga satte på sig själva. Initiativtagaren menade att

29

många unga inte visste om sina rättigheter och möjligheter som finns att få hjälp ifall
de hamnar i trubbel. Han ansåg även att benämningen religionsmottagning fungerar
bättre än ungdomsmottagning, eftersom inkluderingen av ordet religion gör att det
känns mer inkluderande och tryggt (Kjellsdotter Rydinger och Al Tawalbeh 2014, s.
103–104). För att testa ifall konceptet religionsmottagning var en bra idé fixade
initiativtagaren en skylt där det stod religionsmottagning och drog fram två soffor och
ett bord i Fryshusets foajé för att sedan sätta sig där med sin dator, några böcker och
religiösa artefakter. Konceptet visade sig fungera bra och ungdomar samlades för att
få prata med en vuxen eller få hjälp med läxor i religion. Vissa kom dit bara för att ta
det lugnt i sofforna och prata med andra ungdomar. Religionsmottagningen hölls
öppen ofta och regelbundet och det var samma person som bar huvudansvaret, för att
få möjligheten att bygga upp relationer till de unga som kom dit. Syftet var aldrig att
de unga skulle få experthjälp, utan istället fungerade den vuxna på plats som en person
som kunde komma med lösningsorienterade förhållningssätt och tack vare Fryshusets
och TFS:s kontaktnät kunna slussa unga vidare till rätt person om det fanns behov
(2014, s. 104).
För att förstå vilka behov som låg som grund för att många ville besöka
religionsmottagningen delade TFS ut enkäter till de som kom till mottagningen.
Enkätsvaren visade att ungdomarna som kom dit ansåg att religionsmottagningens
plats i det offentliga rummet blivit ett erkännande av att något som unga värdesätter
inte göms undan utan får ta plats. Mottagningen fungerade som en mötesplats för
religioner och livsåskådningar och har fått även media att intressera sig för att göra
reportage om konceptet. Även andra samfund, organisationer och fritidsgårdar har
varit intresserade av att få reda på mer om mottagningen, eftersom de funderat på
liknande koncept. En av fördelarna med att religionsmottagningen är så flexibel och
sker under enkla former är att TFS har kunnat sätta upp en mottagning på olika ställen
under exempelvis evenemang eller konferenser, till och med ute på gator och torg
(2014, s. 105).
Konceptet religionsmottagning kan även ändras för att passa de förutsättningar som
finns på ett ställe. Ett exempel på det är att när TFS öppnade en verksamhet i Malmö
valde de att organisera religionsmottagning på så sätt att de har öppet regelbundet en
dag i veckan. Vid de tillfällen bjuds det in en företrädare för någon religion eller något

30

samfund, som under mottagningen får svara på de ungas frågor och funderingar (2014,
s. 105–106).
Kjellsdotter Rydinger och Al Tawalbeh (2014, s. 106) lyfter fram några tips för de som
är intresserade av att starta en religionsmottagning. De understryker att det viktiga är
att skapa kontakt och samtala och att fokus inte ligger på att de unga ska lära sig fakta
om de olika religionerna, utan på att mötas och skapa relationer. De menar även att det
är viktigt att den person eller de personer som är värdar för mottagningen har
erfarenhet av olika religioner och ett öppet förhållningssätt. Det är inte meningen att
tvinga på någon ens egna uppfattningar och åsikter, istället lyfter de fram vikten av att
utforska frågor tillsammans med ungdomarna.
Tillsammans för Sverige har ordnat både resor och läger, bland annat till Frankrike,
England och USA. Kjellsdotter Rydinger och Al Tawalbeh (2014, s. 107) skriver att
resor och läger varit ett bra sätt att skapa sammanhållning och stärka gemenskapen,
men också ett sätt att uppmuntra ungdomsledarna i arbetet. Det finns en del saker att
tänka på och ta i beaktande vid planeringen av en resa med människor från olika
religioner och kulturer. Det första som listas i TFS:s bok (2014, s. 110) är att börja
planera i god tid. Genom att använda en multireligiös kalender går det att beakta
religiösa högtider och traditioner i reseplaneringen. Andra saker att beakta är att alla
inte har samma ekonomiska förutsättningar, vilket gör att det kan vara bra att ha en låg
deltagaravgift. För vissa unga kvinnor kan det vara svårt att resa utan sin man eller
bror och därför kan det vara bra att diskutera detta med dem för att försöka hitta en
lösning. Något som även lyfts som tips inför avresan är att förbereda deltagarna på att
vissa kan bli utplockade vid passkontrollerna. Det är även bra att i detalj förklara vad
som ingår i resan beträffande transporter, mat och inträden, så att deltagarna är
förberedda. Utöver detta kan reseplaneraren göra upp dagsscheman där de olika
religionerna som finns representerade i gruppen beaktas. Det är viktigt att ingen
religion glöms bort. Det sista som nämns som tips är att samla ihop deltagarna resans
första dag och låta dem dela med sig av böner eller texter, eftersom flera religioner har
särskilda böner inför en avresa (2014, s. 110–111).
Tillsammans för Sverige är även aktiva i skolvärlden och har tagit fram metoder,
modeller och föredrag där de belyser att religion är något som inverkar på många
ungdomars vardag och liv, inte bara ett faktabaserat skolämne. Dessa metoder,

31

modeller och föredrag riktar sig inte bara till elever utan även till lärare (2014, s. 111).
TFS vill skapa förståelse för att religion är något som bidrar och har bidragit inom
många olika områden och vill därför lyfta fram exempel där samhällsutvecklingen gått
framåt tack vare religion. Detta kan göras genom exempelvis ämnesövergripande
samarbete i form av en temadag som ökar elevernas förståelse för att religion har
bidragit till både vetenskap och matematik men även kultur, musik, film och litteratur.
En annan av Tillsammans för Sveriges målsättningar är att skapa förståelse för hur
andra tänker utifrån sin religion. Ungdomar aktiva inom TFS har uttryckt att de har
upplevt undervisningen om deras religioner i skolan som främmande och att de hört
beskrivningar av religionen som de själva inte känt igen. Genom att beskriva
exempelvis kvinnosyn, jihad eller polyteism i förenklade ordalag kan fördomar
stärkas, något som TFS vill motverka (2014, s 112).
Tillsammans för Sverige har många gånger bjudits till skolor för att delta i exempelvis
temadagar eller paneldebatter där en hel skola samlats för att lyssna på representanter
från TFS tillsammans med företrädare från olika religioner. I början tackade
Tillsammans för Sverige ja till sådana arrangemang, men har efterhand märkt att
konceptet inte varit så lyckat som en kunde tro. Enligt TFS bidrog denna form av
religionsmöte till en objektifiering av religionen och även i vissa fall en förstärkning
av fördomar om och stereotypier av religion och det religiösa. Enligt deras erfarenheter
kunde de inbjudna gästerna som representerade olika religioner vara ovana med att
möta ungdomar och det kunde ske kränkningar av vissa grupper, till exempel
homosexuella, kvinnor eller andra religioner. TFS anser att debatter med många
åhörare inte är rätt form för att diskutera religions- och livsfrågor. När endast vuxna
företrädare bjuds in för att berätta om en religion kan det leda till auktoritär syn på
religion menar TFS. Därför utgår deras metoder och modeller från mindre grupper och
passar bra under en lektion i en klass. Målet med metoderna är att komma från
objektifiering, fördomar och stereotypa föreställningar av det religiösa. Eleverna får
lära sig om hur man kan ställa bra eller dåliga frågor och hur man skapar ett så kallat
safe space (2014, s. 114). Oftast är det tre unga personer med olika
livsåskådningsbakgrund från TFS som kommer på besök till en klass, och alla dessa
tre har gått TFS:s utbildning i storytelling. Deras uppgift är att berätta sina livshistorier
med hjälp av en moderator som leder samtalet. Moderatorn hjälper även klassen att
ställa frågor utgående från berättelserna. Eleverna uppmuntras att ställa frågor och

32

personerna från TFS svarar på frågorna utgående från dem själva och deras egna
erfarenheter och kunskaper. På det här viset försöker Tillsammans för Sverige komma
bort från generaliseringar och förenklade föreställningar om religioner och det
religiösa. Tack vare de personliga berättelserna nyanseras förhandsuppfattningar och
schablonbilder som kan finnas. Tillsammans för Sverige har upplevt mestadels positiv
respons på workshoparna i klasser (2014, s. 114).
Tillsammans för Sverige har även lånat lokaler som används för undervisningen av
hemkunskap i skolor. Lokalerna har flera olika kök, vilket gör det optimalt för att laga
kosher, halal och vegetarisk mat nära varandra utan att blanda maträtterna med
varandra. Samtidigt finns möjligheten att kunna förklara vad man gör och varför det
görs på det viset. På det här viset vill TFS skapa förståelse för regler och traditioner
som finns i olika religioner (2014, s. 116). TFS har upplevt att många ungdomar
upplevt att de fått kränkande kommentarer i sammanhang som har med mat eller idrott
att göra. Därför vill TFS visa på olika sätt att tänka och göra saker på, och få det som
upplevs främmande att kännas mer konkret och bekant. Att sedan äta tillsammans efter
att ha lagat maten har upplevts som gemenskapsbildande (2014, s. 115–117).
Evenemang och gemensamma aktiviteter där deltagarna möts och gör något konkret
tillsammans är ett sätt att få alla att delta och engagera sig, oberoende av språk- och
kunskapsförutsättningar. Dessa aktiviteter kan till exempel vara gemensamma
middagar, utflykter eller filmkvällar. Ett annat exempel är att ordna en interreligiös/kulturell festival eller workshop. Tillsammans för Sverige har även ordnat aktiviteter
med syfte att påverka eller förbättra samhället på ett eller annat sätt, till exempel
nattvandringar i bostadsområden, loppmarknader där vinsterna går till ett gott ändamål
och manifestationer. Andra exempel som lyfts är olika aktioner när det skett ett
hatbrott mot en person eller mot en religiös plats, som att föra blommor till personen
eller platsen för att visa omtanke (2014, s. 120). Något som TFS lyfter fram som viktigt
att tänka på vid ordnandet av gemensamma aktiviteter är att ta hänsyn till vad olika
religioner tillåter och vad som är oproblematiskt för alla deltagare. En lek som innebär
fysisk kontakt kan vara problematisk för vissa, likaså viss musik, film eller dans.
Därför är det viktigt att tänka igenom och diskutera aktiviteter på förhand för att vara
så inkluderande som möjligt (2014, s. 121). Olikheter i synsätt kan ses som ett tillfälle
för gemensamt lärande där deltagarna diskuterar vad det finns för olika regler inom
religioner, varför de uppkommit och varför de är viktiga (2014, s. 122). Vid besök till
33

heliga rum och platser kan det vara skäl att diskutera förväntningar och farhågor och
förbereda en grupp på vad som kommer ske under besöket. Detta eftersom normer på
till exempel klädsel kan variera och värderingar kan krocka. Ett sätt att avdramatisera
ett besök till någons ”religiösa hem” är att låta ungdomarna vara värdar för besöket
(2014, s. 124).
Tillsammans för Sverige har även deltagit i riter, gudstjänster och böner när projektet
blivit inbjudet. Flera gånger har deltagare från projektet blivit inbjudna till kristna
gudstjänster och ibland har TFS tackat ja och ibland nej. Resonemanget till varför det
ibland kan vara skäl att tacka nej beskriver Kjellsdotter Rydinger och Al Tawalbeh
(2014, s. 126) som att risken finns att ett inslag där någon med minoritetsbakgrund till
exempel läser en text eller bön på ett annat språk uppfattas som exotiskt. Då leder det
till en objektifiering av religionen ifråga. Däremot menar Kjellsdotter Rydinger och
Al Tawalbeh att det ibland kan vara skäl att tacka ja för att ge representanter av en
minoritet ett tillfälle att berätta om sin religion i ett majoritetssammanhang.
Tillsammans för Sverige har därför valt att ta ställning till inbjudningar som dessa från
fall till fall.
På önskemål av ungdomar aktiva i projektet har TFS även ordnat tillfällen där de unga
får möjlighet att i en trygg miljö dela med sig av sin egen traditions insida. Kjellsdotter
Rydinger och Al Tawalbeh (2014, s. 127) beskriver det första av dessa tillfällen så här:
”Någon från Svenska kyrkan sjöng litanian och förklarade vad den betyder. Någon
sjöng ur Koranen och berättade vad verserna handlade om. Någon reciterade ur Veda
och från profeten Guru Nanaks texter och de judiska ungdomarna delade med sig av
sina sånger och bjöd på speciell mat som de köpt i en kosherbutik i närheten. För
många av oss blev det ett på djupet respektfullt erkännande av att det man kommer
ifrån, det som är betydelsefullt för en själv också kan tas på allvar och uppskattas av
andra.”
Tillfällen där deltagarna delar med sig av böner, sånger och liknande från sina
traditioner har i utvärderingar som Tillsammans för Sverige gjort fått väldigt positiv
feedback och lyfts som värdefulla. Av den anledningen har TFS börjat med mer
regelbundna samlingar som de kallar Bön, meditation och musik – för fred och
samförstånd (2014, s. 128).

34

3.6 Utmaningar och kritik

När projektet Tillsammans för Sverige startades var tanken att prästen Maria
Kjellsdotter Rydinger och imamen Othman Al Tawalbeh skulle arbete på halvtid som
jämställda projektledare, som en del av Fryshusets verksamhet. Projektet skulle även
vara en del av den redan då etablerade Fryshuskyrkans verksamhet (Kjellsdotter
Rydinger och Al Tawalbeh 2014, s. 81). Fryshuskyrkan är inte en kyrkobyggnad, utan
ett namn på den kyrkliga verksamhet som bedrivs i Fryshuset i Stockholm (2014, s.
83). Sofia församling hade ansvar gällande Fryshuskyrkans administration och
anställningar. Pengar till projektet ansöktes från diverse fonder, men svar på
ansökningarna dröjde. Då beslöt Sofia församlingskyrkoråd att betala Othman Al
Tawalbehs lön i ungefär 9 månader, för att arbetet skulle kunna börja i väntan på
ansökningarna om projektmedel (2014, s. 81–82).
Vid uppstarten av projektet kallade Tillsammans för Sverige till presskonferens och
några journalister, som främst representerade kyrkliga tidningar, var på plats. Nyheten
om att en församling anställt en imam spred sig dock. Bland annat SVT rapporterade
om nyheten med rubriken ”Sofia församling anställer imam” (SVT Nyheter, 2011). I
artikeln beskrivs kortfattat att En imam anställts som ett led av mångfaldsarbetet i
församlingen. Även Kyrkpressen har rapporterat om nyheten i en artikel med rubriken
Imam får anställning i Svenska Kyrkan (Kyrkpressen, 2011). I artikeln lyfts att
Othman Al-Tawalbeh inte kommer predika i kyrkan och inte heller kommer verka som
präst, utan han kommer jobba med mångfald. Kjellsdotter Rydinger och Al Tawalbeh
(2014, s. 82) beskriver att rubrikerna var utmanande och nyheten spred sig till fler
tidningar, radio och tv, även utanför Sverige. Fokus låg dock på anställningen av en
imam, inte på mångfaldsarbetet med ungdomar som låg som grund för anställningen.
Debatten rörde sig kring frågor om Svenska kyrkans identitet och imamers värderingar
(2014, s. 83). De som kritiserade anställningen ställde sig bland annat frågande till
varför inte muslimer kunde betala för Al Tawalbehs lön. Vissa menade att kyrkan inte
borde ha prioriterat att anställa någon som jobbade med ett projekt som inte hade med
kyrkans kärnverksamhet och göra. Tillsammans för Sverige framhåller att det inte var

35

ett lagbrott att anställa Al Tawalbeh, eftersom i kyrkoordningen står att det går att
anställa en person som inte är medlem i Svenska kyrkan ifall man söker en person för
en specialkompetens. Dessutom lyfts vikten av att skilja på olika typer av anställningar
och att nya initiativ ska kunna genomföras. De lyfter även fram att kyrkan som
majoritetsreligion har det bättre ställt ekonomiskt än exempelvis muslimska
församlingar, som i många fall inte ens har råd att betala lön till sina imamer (2014, s.
84).
Kritik mot anställningen av Al Tawalbeh kom inte endast från aktiva inom kyrkan,
även muslimer reagerade. Många muslimska organisationer stödde Othamn Al
Tawalbeh. Dock skrevs det artiklar som spreds både i Sverige och i arabiska länder
om att Al Tawalbeh anställts av Svenska kyrkan med syfte att få unga muslimer att
konvertera till kristendomen. På grund av detta fick Al Tawalbeh ta emot hot, som
även riktades mot hans familj. Detta ledde till att Fryshuset tog över ansvaret för
anställningen och lönen betalades av en privat donation (2014, s. 85). Tillsammans för
Sverige kunde senare trygga en hållbar finansiering och även anställa fler personer
med olika religiös bakgrund (2014, s. 86).
Ett av Tillsammans för Sveriges mål är att motverka rasism och främlingsfientlighet.
När debatten om anställningen av en imam började fick både Maria Kjellsdotter
Rydinger och Othman Al Tawalbeh mottaga många rasistiska och hatfulla
kommentarer som skickades in via mejl och i kommentarer till blogginlägg (2014, s.
89).

4 Teoretiska perspektiv

Religionsdialog kan se ut på många olika sätt och kan ske på olika nivå. Det kan handla
om allt från människor med olika religionstillhörighet som träffas över en kopp kaffe
för att lära känna varandras bakgrund och få förståelse för varandra
religionstillhörighet till religiösa ledare som träffas på internationella möten för att
diskutera teologiska frågor. För att få en lättare överblick över religionsdialogens olika

36

syften och praktik har forskare klassificerat religionsdialog och på så vis fått fram olika
typer av religionsdialog. Jag har valt att lyfta några forskares modeller, för att få en
översikt av olika sätt att se på religionsdialog. Jag använder dessa modeller i analysen
för att förstå Tillsammans för Sveriges verksamhet ur modellernas perspektiv.

4.1 Religionsdialog

Catherine Cornille (2013, s. xii) lyfter fram att begreppet dialog kan användas i många
olika religiösa sammanhang. Det kan handla om allt från troende från olika traditioner
som på daglig basis på ett eller annat sätt interagerar med varandra till organiserade
sammankomster och diskussioner med olika experter och andliga ledare. Syftet för
interaktionerna varierar men en gemensam nämnare är, enligt Cornille, den ömsesidiga
respekten och öppenheten att lära sig av varandra. Hon menar att begreppen
interreligiös dialog kan användas i alla sammanhang där det sker en konstruktiv
interaktion mellan olika religiösa traditioner.
Dialog förknippas ofta med verbalt utbyte, men religionsdialog kan även innebära
deltagande i andra religiösa traditioners ritualer eller tillbedjan (Cornille 2013, s. xii).
Michael Amaladoss (2013, s. 87) diskuterar i artikeln Inter-Religious Worship hur
worship kan komma till uttryck inom religionsdialog. Med begreppet worship menar
han inte endast bön och tillbedjan, utan också ritualer och ceremonier, exempelvis
bröllop.
De senaste 50 åren har utvecklats mycket genom att många nya initiativ tagits.
Dialoggrupper har bildats, interreligiösa center och organisationer har grundats och
möjligheten att studera religionsdialog på universitetsnivå har även uppkommit.
Deltagarna i interreligiösa initiativ varierar mycket. Allt från lekmän till religiösa
ledare kan delta. Även strukturen på dialogen varierar. Religionsdialogen kan ske på
lokal eller internationell nivå, den kan vara småskalig eller storskalig och den kan ske
mellan två eller flera parter. Även teman på vad det är som diskuteras varierar från allt
från dagliga funderingar till andliga upplevelser eller teologiska frågor (Moyaert 2013,
s. 201). Det finns flera orsaker till att människor vill delta i dialog. Vissa gör det för

37

att de är nyfikna, andra har en önskan om att få en bättre förståelse av andra religioner.
Vissa deltar i interreligiösa projekt för att de vill samarbete med representanter för
andra religioner (Moyaert 2013, s. 217).

4.2 Klassificering av religionsdialog

Det finns olika former av dialog, vilket har lett till uppkomsten av olika
dialogmodeller. I uppslagsverket Encyclopedia of Religion delas religionsdialog in i
fyra olika dimensioner, nämligen diskursiv, mänsklig, sekulär och andlig dialog
(Rautionmaa, Illman och Latvio 2017, s. 258). Den första av dessa kallas diskursiv
dialog och syftar på tillfällen där akademiska experter diskuterar frågor kring tro. Den
diskursiva dialogen förutsätter att alla parter både talar och lyssnar och bygger på
ömsesidig respekt och kompetens i ämnet. Den mänskliga dialogen förutsätter att
människor med olika övertygelser kan mötas som individer, oberoende av olika
trosuppfattningar, med målet att nå ömsesidig förståelse på en existentiell nivå. När
människor med olika trostillhörighet samlas för att ta sig an en utmaning tillsammans
kallas det för sekulär dialog (Sharpe 2005, s. 2344). Dessa utmaningar kan till exempel
vara att främja fred, att jobba för en hållbarare miljö eller att kämpa för ett mer jämlikt
samhälle (Rautionmaa, Illman och Latvio 2017, s. 258). Svåra frågor kring tro sätts åt
sidan för att främja praktiska intressen. Under 1960- och 70-talen blev denna form av
dialog allt populärare. Den fjärde och sista formen av dialog kallas för andlig dialog.
I den andliga dialogen ligger inte fokus på att debattera eller diskutera, utan istället på
gemensam bön och meditation (Sharpe 2005, s. 2344). Deltagande i mångreligiösa
ritualer med självförverkligande som mål är ett exempel på andlig dialog (Rautionmaa,
Illman och Latvio 2017, s. 258).
Religionsdialog kan även delas in utgående från hållningarna exklusivism, inklusivism
och pluralism, vilket är en vanlig indelning inom kristen teologisk forskning. Det
exklusivisistiska tankesättet kan summeras som en tanke om att ”jag har rätt och du
har fel”, medan ett inklusivisistiskt tankesätt kan beskrivas med orden ”din sanning

38

ryms innanför ramarna av min större sanning”. Den pluralistiska hållningen är att det
finns många sanningar (Illman 2006, s. 47).

4.2.1 Marianne Moyaert

En annan indelning har Marianne Moyaert redogjort för i boken Understanding
Interreligious Relations (2013, s. 202). Här delas religionsdialog in i fem typer,
nämligen (1) dialogue of life, (2) the practical dialogue of action, (3) theological
dialogue, (4) spiritual dialogue och (5) diplomatic dialogue. Den första, dialoge of life
kan översättas till livets dialog. Livets dialog beskriver Moyaert som en dialog som i
första hand berör anhängare av en tradition som inte har någon officiell status inom
sin religion, men som möts i det dagliga livet. Sådana här informella möten mellan
människor med olika trosuppfattningar kan vara exempelvis grannar som umgås eller
kollegor som jobbar tillsammans. Människor som lever utgående från sina religiösa
värderingar kan berika varandra bara genom att samexistera. Både medvetet och
omedvetet vittnar de om sin människosyn och vilka religiösa värderingar som präglar
deras liv. Denna form av religionsdialog involverar inte några debatter och
diskussioner om svåra teologiska frågor eller om religiösa traditioners mångfald
(Moyaert 2013, s. 202).
När medlemmar från olika trossamfund samarbetar i humana, sociala, ekonomiska
eller politiska frågor så kallas den formen av religionsdialog för dialogue of action,
vilket kan översättas till handlingens dialog. Det finns utmaningar och problem som
människor överlag, oberoende av religiös tillhörighet, står inför. Detta kan vara frågor
som rör migration och asyl, miljöfrågor, religiöst motiverade hatbrott, mänskligt
lidande eller ekonomiska kriser (Moyaert 2013, s 202). Denna form av dialog grundar
sig på tanken om ett gemensamt ansvar och interreligiös solidaritet (Moyaert 2013, s.
203).
Den tredje typen av dialog enligt den här indelningen kan kallas både theological
dialogue och dialogue of discourse. Den svenska översättningen för dialogformen är
teologisk dialog. Målet med denna form av dialog är att komma till en ömsesidig

39

förståelse när det gäller teologiska frågor, med förhoppningen att lösa och undvika
missförstånd och ogrundade fördomar om varandra. Genom att hitta både likheter och
olikheter försöker deltagarna hitta den precisa meningen av vissa koncept eller idéer.
Därför kan denna form av dialog även kallas för truth seeking dialogue, eftersom
deltagarna ska vara villiga att söka sanningen oavsett om den skulle finnas innanför
eller utanför den egna religiösa traditionen som han eller hon identifierar sig med
(Moyaert 2013, s. 203).
I spiritual dialogue, även kallat, dialogue of experience, lär deltagarna sig av varandra
genom att be eller meditera tillsammans. Den svenska översättningen som används i
avhandlingen är andlig dialog. Denna form av dialog ses ofta som en symbol för
interreligiös vänskap (Moyaert 2013, s. 203).
Den sista typen av religionsdialog enligt denna indelning kallas för diplomatic
interreligious dialogue, diplomatisk religionsdialog, och där är det ledare inom olika
religiösa traditioner som är centrala. Denna form av dialog är formell, och det är inte
förväntat att dialogen skulle resultera i några stora dogmatiska förändringar. Istället är
den symboliska innebörden av denna form av dialog som är viktig, eftersom den visar
att ledare från de olika traditionerna kan samlas frivilligt, och lämna en historia som i
många fall är fylld av fientlighet bakom sig. Genom att kunna skaka hand och vara
vänliga gentemot varandra och kanske också be tillsammans så sänder de en signal till
sina respektive traditioners medlemmar att trosmotsättningar inte ska vara grund för
fientlighet mot varandra (Moyaert 2013, s. 204).

4.2.2 Oddbjørn Leirvik

Oddbjørn Leirvik delar in dialogen i två typer, nämligen nödvändig och andlig dialog.
Den andliga dialogen utgår från en personlig motivation hos deltagaren och styrs av
en förväntning om att bli andligt berikad genom dialog med andra traditioner. Leivik
nämner som exempel när kristna och buddhister mediterar tillsammans. Nödvändig
dialog å sin sida drivs av ett socialpolitiskt behov att förhindra eller minska konflikter
i samhället som på ett eller annat sätt kan kopplas till religion. Detta genom att

40

organisera fredsbyggande sammanhang där människor från olika religioner möts
(Leirvik 2011, s. 16).
Leirvik poängterar att det är viktigt att särskilja religionsdialog som organiseras av
staten och dialoginitiativ som kommer från det civila samhället. Hans referenspunkt i
diskussionen, vare sig det handlar om nödvändig eller spirituell dialog, är i det civila
samhället (Leirvik 2011, s. 17).

4.2.3 Paul Knitter

Den amerikanske teologen Paul Knitter diskuterar olika religionsteologier i boken
Theologies of Religions (2002). Han presenterar fyra modeller i vilka han relaterar
kristendomen till andra religioner. Modellerna riktar sig mer till allmänheten än till
professionella teologer (Halvardson, 2012).

Ersättningsmodellen

The replacement model, på svenska ersättningsmodellen, beskrivs ur ett protestantiskt
perspektiv (Knitter 2002, s. 42). Ersättningsmodellen kan delas in i de som tror på total
ersättning och de som tror på delvis ersättning. Enligt tankesättet som grundar sig på
total ersättning saknar andra religioner så mycket så i slutändan måste en religion
ersätta dem alla. Det här tankesättet har funnits hos många protestantiska missionärer
under 1900-talet, främst inspirerat av den schweiziska teologen Karl Barth (1886–
1968). Enligt Knitter lade Barth grunden för teologin som ersättningsmodellen bygger
på. (Knitter 2002, s. 23). Barth menade att kristendomen inte är överlägsen någon
annan religion, utan återkommande teman så som teologi, tillbedjan, moral, konst och
etik finns på ett eller annat sätt i andra religioner också. Han menade istället att
kristendomen som religion i sig är en falsk religion men tack vare Jesu frälsning blir
kristendomen den enda sanna religionen. Barth ansåg därför att det inte går att relatera
kristendomen till andra religioner, eftersom Jesus inte är frälsare i andra religioner.
Han varnade till och med missionärer från att söka efter kontaktpunkter i andra

41

religioner, och menade att det enda kristna kan göra är att predika evangeliet. (Knitter
2002, s. 26.) Knitter lyfter fram att enligt ersättningsmodellen tävlar olika religioner
och trosuppfattningar med varandra om att vara den med den enda rätta sanningen.
Han jämför med tävlingar inom affärsvärlden och menar att öppna, ärliga och ickevåldsamma tävlingar är naturliga, nödvändiga och hjälpsamma. De som tror att deras
religion är den bästa är även övertygade om att bara de får möjlighet att lyfta sitt
budskap kommer de vinna i slutet (Knitter 2002, 31).
En annan tolkning av ersättningsmodellen är tanken om delvis ersättning. Enligt
tanken om delvis ersättning är Gud närvarande även i andra religioner och
sammanhang än de kristna (Knitter 2002, s. 33). Skillnaden mellan den totala
ersättningsmodellen och den delvisa ersättningsmodellen är stor (Knitter 2002, s. 34).
I motsättning till modellen om total ersättning är religionsdialog något som det talas
om inom modellen om delvis ersättning. Dialog beskrivs som ett ödmjukt, sensitivt
och artigt sätt att möta människor från andra religioner. Dialogen kan till exempel
handla om att utbyta information om varandras religioner och rätta till
missuppfattningar som kan finnas. På så sätt kan dialogen lösa problem förknippade
till fördomar, missförtroende och andra konflikter. (Knitter 2002, s. 40). Dialog kan
också handla om gemensamma sociala eller miljömässiga orosmoment, men politiska
teman kan ligga som grund för dialogen. Genom att samarbeta kan människor från
olika religioner tillsammans sträva efter att göra samhället mer fredfullt. (Knitter 2002,
s. 41). Men slutligen måste dialogen även bemöta skillnaderna religionerna emellan
enligt den här modellen. När människor med olika religionstillhörighet talar om
oenigheter, och inte bara jobbar tillsammans i sociala frågor, blir dialogen
interreligiös. Det är här som tävlingsmomentet kommer in, som beskrevs i den totala
ersättningsmodellen. Tävlingen måste dock vara i form av att bjuda in andra utan att
tvinga någon till omvändelse. (Knitter 2002, s. 41). Enigt modellen om delvis
ersättning uppenbarar sig Gud i andra religioner, men frälser inte i andra religioner
(Knitter 2002, s. 35).

Fullbordandemodellen

The fulfillment model, eller fullbordandemodellen som den kan kallas på svenska,
representerar nyare tankegångar inom kristendomens historia och majoriteten för

42

kristna riktningar idag, så som lutherska, reformerta, metodisterna, anglikanska,
grekisk ortodoxa och romersk-katolska. Detta betyder inte att det är endast detta
tankesätt som finns representerat inom dessa traditioner, men det beskriver vad de
flesta teologer inom samfunden tänker och ser på förhållandet till andra religioner. I
modellen ges lika vikt åt två grundläggande övertygelser inom kristendomen,
nämligen att Guds kärlek är universell och når alla människor, och att Guds kärlek är
särskild och blir verklig genom Jesus. Hur uppfyllelsemodellen balanserar dessa två
övertygelser skiljer sig från ersättningsmodellen (Knitter 2002, s. 63).
Det var inom den romersk-katolska kyrkan som tankegångarna i uppfyllelsemodellen
växte fram (Knitter 2002, s. 64). Karl Rahner, en av de främsta katolska teologer under
1900-talet, menade att Guds värld är mycket större än den kristna världen (Knitter
2002, s. 68). Rahner menade att Gud är kärlek, vilket innebär att Gud vill nå ut,
omfamna och frälsa alla människor. Han menade att om Gud vill det så kommer Gud
göra det, genom att vara närvarande och ge nåd till alla människor (Knitter 2002, s.
68–69). Rahner påstod att Guds nåd är aktiv i olika religioner, vilket många andra
kristna ansåg vara ett uppseendeväckande påstående. Enligt Rahner finns Gud
närvarande i andra religioners tro, utövning och ritualer (Knitter 2002, s. 70). Rahner
konkluderade att olika religioner kan vara vägar till frälsning genom att människor får
en relation till Gud genom andra religioners övertygelser och praxis. Han var dock
noga med att poängtera ordet ”kan” i sammanhanget. Rahner menade att möjligheten
till gudomlig närvaro i andra religioner fanns, men att realiteten kanske var en annan
(Knitter 2002, s. 71).
Knitter konstaterar att om Karl Rahner var den första att utforska stigen mot en ny
kristen teologi om andra religioner så påbörjade det andra Vatikankonciliet vandringen
på den stigen. Det andra Vatikankonciliet ägde rum år 1962 till 1964 och är en
milstolpe när det gäller religionsdialog mellan den kristna kyrkan och andra religioner.
Knitter hävdar att en kyrka aldrig tidigare uttalat sig så omfattande och positivt om
andra religioner och uppmuntrat till vikten av att ta andra religioner seriöst och föra
dialog med dem. Detta var en stor kontrast till tesen ”utanför kyrkan, ingen frälsning”,
som var dominant från 600-talet till 1700-talet (Knitter 2002, s. 75). På konciliet
konstaterades dock att de dygder och sanningar som kan hittas inom andra religioner
är en förberedelse för evangeliet. På så sätt poängterades kristendomens exklusivitet
och betydelsen av Jesus. Meningen med religionsdialog enligt det här synsättet är,
43

utöver att kristna kan lära mycket från människor med annan religionstillhörighet, att
få andra människor att hitta sin rätta identitet i kyrkan. Det blir en balansgång mellan
att genom uppriktig dialog se vad andra religioner erbjuder och att samtidigt sträva till
att föra fram evangeliet (Knitter 2002, s. 78).

Ömsesidighetsmodellen

Knitter beskriver ömsesidighetsmodellen, som han på engelska kallar the mutuality
model, som en modell som vill svara på tre frågor (Knitter 2002, s. 110). Den första
frågan är huruvida kristna kan delta i en mer autentisk dialog med personer från andra
religioner. Religionsdialog enligt den här modellen är en nödvändighet, både ur ett
etiskt perspektiv och ur perspektivet att dialog är en del av att älska sin nästa. Denna
modell kan ofta kalla för pluralistmodellen, the pluralist model, men Knitter menar att
detta namn är missvisande eftersom kärnan i modellen är relationer, inte mångfald.
Relationer som definieras av en ömsesidig konversation och dialog, där bägge sidor
lyssnar och pratar, öppnar upp, lär sig och förändras (Knitter 2002, s. 110). Den andra
frågan som modellen vill besvara är hur det går att skapa möjligheter för dialog på lika
villkor. Alla ska ha samma möjlighet och rätt att tala och bli hörda, vilket är orsaken
till att den här modellen strävar efter att undvika att hävda att en specifik religion är
överlägsen gentemot en annan (Knitter 2002, s. 110). Viljan att bevara diversiteten och
skillnaderna religionerna emellan lyfts, samtidigt som det måste finnas något
gemensamt som gör dialogen möjlig i första hand. Knitter (2002, s. 111) använder
sport som exempel för att förklara denna poäng – en dialog är inte möjlig om en
religion spelar basket och en annan tennis, utan religionerna måste spela samma sport.
Den tredje frågan kopplar till den föregående och syftar på hur kristna kan delta i en
ömsesidig dialog, samtidigt som de insisterar på att Jesus är den enda frälsaren för alla
människor. Halvardson (2012, s. 136–137) beskriver Knitters modeller och lyfter då
upp att kristna som börjat tvivla på de andra modellernas rimlighet företräder
ömsesidighetsmodellen, eftersom den inte är så absolutistisk som de tidigare
presenterade modellerna.

44

Acceptansmodellen

Knitter presenterar även en fjärde modell, nämligen acceptansmodellen (2002, s. 173).
Det är den nyaste modellen och togs fram i slutet av 1900-talet. Till skillnad från de
två första modellerna, som där kristendomens överlägsenhet framhävs, och den tredje
modellen där den universella validiteten hos religioner betonas, men ur ett kristet
perspektiv, så accepteras alla variationer inom den religiösa pluralismen i den fjärde
modellen (Halvardson 2012, s. 138). Företrädare för acceptansmodellen menar att
skillnader mellan religioner ska finnas och de ska erkännas, inte överkommas. Språket
bygger den värld vi lever i, och enligt det tankesättet är det det religiösa språket som
bygger den religiösa världsbilden, vilket innebär att enskilda språk ger enskilda
världsbilder

och

de

är

ojämförbara.

Ömsesidighetsmodellen

förespråkat

religionsdialog mer än acceptansmodellen, eftersom enligt ömsesidighetsmodellen har
alla religioner en gemensam ryggrad eller strävar efter samma mål. Knitter (2002, s.
184–185) beskriver religionsdialog enligt acceptansmodellen som utbyte av berättelser
utan regler eller agenda. En företrädare av acceptansmodellen kan beskrivas som en
god granne, som talar med sin granne över tomtgränsen, men de delar inte gemensam
egendom (Halvardson 2012, s. 139).

4.2.4 Anne Hege Grung

Anne Hege Grung skiljer på två typer av religionsdialog, nämligen dialog där religiösa
skillnader ses som konstitutionerande och dialog där religiösa skillnader ses som en
utmaning. Organiserad dialog kan dock innehålla element från bägge av dessa, eller
skifta beroende av temat för diskussionen (Grung 2011, s. 30). I framtagandet av dessa
typer har Grung inspirerats av diskussioner om kulturella skillnader ur sociologiska
perspektiv (Grung 2011, s. 29).
Grung beskriver modellen ”religiösa skillnader som konstitutionerande” som en där
gränserna mellan olika åskådningar skyddas och hålls genom hela dialogprocessen,
för att på det viset dels visa respekt för de olika religiösa traditionerna och dels
möjliggöra en trygg plats för dialogen. En nackdel är dock att synen på både ens egen

45

och den andres trosuppfattning blir statisk och att deltagarna ses som representanter
för hela den religiösa traditionen som personen kommer från.
I den andra modellen, ”religiösa skillnader som en utmaning”, ses religioner som
meningssystem som genom dialog kan förändras. Gränserna mellan olika religioner
ses inte nödvändigtvis som stabila, utan fokuset ligger istället på individen snarare än
en representation av det kollektiva. Målet med denna typ av dialog är att skapa ett
gemensamt utrymme för kommunikation och på det viset skapa en plattform för
handlingar.

4.2.5 Paul Hedges
Paul Hedges (2010, s. 2) är en anglikansk teolog från Storbritannien som skriver ur ett
kristet teologiskt perspektiv, och för en västerländsk kristen läsarpublik. Hedges
beskriver interreligiös dialog som något som verkar på olika nivåer och att det finns
olika slag av interreligiös dialog, men att det kan delas in i fyra olika typer. Den första
kallar han the dialogue of theological exchange eller discursive dialogue, vilket kan
översättas till teologisk dialog. Denna typ av dialog handlar generellt om att diskutera
teologiska och filosofiska frågor och jämföra idéer eller koncept (Hedges 2010, s. 60).
Den andra typen av interreligiös dialog är The dialogue of life, på svenska livets
dialog. Typiskt för denna är att människor ses som centrala för dialogen och
interaktion mellan människor på en personlig nivå är viktigt. Livets dialog kallas även
för mänsklig dialog eftersom det handlar om en interreligiös dialog som sker på
gräsrotsnivå genom dagliga möten och träffar (Hedges 2010, s. 60-61).
The dialogue of action, på svenska handlingens dialog, är den tredje typen av
interreligiös dialog som Paul Hedges beskriver. Den kallas även för sekulär dialog. I
den här typen av interreligiös dialog handlar det inte främst inte om religionsfrågor
utan mer om vardagliga och världsliga frågor, så som mänskliga rättigheter,
klimatfrågor och andra områden inom social aktivism. Hedges menar att fokus på
dessa områden inte behöver betyda att det inte skulle finnas gemensamma religiösa
värden som inspirerar arbetet (Hedges 2010, s. 61).

46

Den fjärde och sista typen av interreligiös dialog kallas The dialogue of religious
experience, eller interior dialogue. Jag har valt att använda den svenska översättningen
dialog om religiösa upplevelser. Det är en beskrivning av när individer eller grupper
samlas för att dela så kallade kontemplativa, andliga eller mystiska erfarenheter och
upplevelser, antingen genom berättelser eller upplevelser (Hedges, 2010 s. 61).
De här typerna är inte helt åtskilda, utan ett religionsdialogprojekt eller organisation
kan syssla med flera eller alla typer av interreligiös dialog. Hedges (2010, s. 61) lyfter
som exempel att grupper som är engagerade i livets dialog kan hitta gemensamma
frågor eller bekymmer som leder till handlingens dialog som senare kan leda till
exempelvis gemensam bön, dialogue of religious experience. Detta kan leda till att de
börjar ställa frågor och diskutera kring trosuppfattningar, vilket är teologisk dialog.

4.3 Diskussion kring dialogmodeller

Illman (2006, s. 98–99) menar att dagens dialogteorier ofta fokuserar på den
intellektuella dimensionen av religionsmöten och religionsdialog och efterlyser ett
bredare perspektiv på människan och religion.
Vid en jämförelse av dialogmodellerna som presenterats framkommer det att vissa av
modellerna liknar väldigt mycket på varandra, medan andra visar andra perspektiv.
Marianne Moyaerts modell liknar väldigt mycket på den modell som Paul Hedges
beskriver. I båda modeller presenteras typen livets dialog, som beskrivs av båda som
informella möten mellan människor med olika religionstillhörighet på gräsrotsnivå.
Både Moyaerts och Hedges modeller innefattar även typen handlingens dialog, vars
fokus är samarbete kring humana, sociala, ekonomiska eller politiska frågor. Även
teologisk dialog finns i både Moyaerts och Hedges modeller. Den typen syftar på
diskussion kring teologiska och filosofiska frågor. Den fjärde typen kallar Moyaert för
andlig dialog, medan Hedges kallar den för the dialog om religiösa upplevelser, men
båda syftar på delning av andliga eller mystiska erfarenheter, antingen genom att
berätta om dem eller att be eller meditera tillsammans och på så vis dela upplevelsen.
Moyaert presenterar dock en femte typ av dialog, som Hedges inte har en motsvarighet

47

till. Moyaerts diplomatisk dialog syftar på formella och symboliska möten mellan
religiösa ledare i syfte att främja fred.
Modellen som presenteras i Encyclopedia of Religion, där religionsdialog delas in i
diskursiv, mänsklig, sekulär och andlig dialog liknar även Moyaerts och Hedges
modeller. Sekulär dialog överensstämmer med livets dialog, eftersom den handlar om
att människor med olika religiös bakgrund jobbar gemensamt för till exempel fred,
jämlikhet eller hållbarhet. Den andliga dialogen som presenteras i Encycopedia of
Religion stämmer också överens med Moyaerts andliga dialog och Hedges dialog om
religiösa upplevelser, eftersom den fokuserar på meditation och bön.
Paul Knitters modell skiljer sig från de andra modellerna, eftersom hans modell
fokuserar mer på hur de som deltar i dialog ser på andra religioner och trosanspråk.
Knitters modeller säger ingenting om själva dialogverksamheten, vad som görs eller
inte görs. Istället delar han in de olika typerna beroende på hur människor kan förhålla
sig till andra religioner, är de exklusivistiska, inklusivistiska eller pluralistiska. I den
fjärde och nyaste typen menar företrädarna att religiösa skillnader ska accepteras, inte
överkommas.
Oddbjörn Leirvik och Anne Hege Grungs modeller skiljer sig också från de övriga,
eftersom de valt att dela in dialogen i endast två olika typer. Leirviks och Grungs
tankesätt skiljer sig dock en del eftersom Leirvik delar in dialogtyperna utgående från
deltagarnas motivation till varför de vill delta i dialog, gör de det för samhällets skull
eller för sin egen skull i önskan om att bli andlig berikade. Grung delar in
religionsdialog utgående från hur gränserna mellan religionerna ses på. I den ena typen
är gränserna mer statiska medan i den andra typen är gränserna inte statiska och fokus
ligger på individerna.

5 Analys

48

I min analys kommer jag se på olika aspekter av Tillsammans för Sveriges metoder
och syften och se på vilket sätt teorierna som jag presenterade i teorikapitlet kan belysa
och förklara verksamheten.

5.1 En mångskiftande verksamhet

Tillsammans för Sveriges verksamhet är varierande. För att förstå de olika delarna av
verksamheten och dess syfte har jag valt att i analysen av Tillsammans för Sveriges
verksamhet främst använda Marianne Moyaerts och Paul Hedges dialogmodeller,
eftersom i den modellen delas de olika typerna av religionsdialog in beroende på
verksamhetens karaktär.

5.1.1 Förebyggande av fördomar
Det första av målen som TFS listar upp på deras hemsida är ”att åstadkomma en
djupare förståelse för ”den andra” och undanröja missuppfattningar och fördomar
mellan människor i samhället” (Tillsammans för Sverige, 2020). Ett av målen i
Moyaerts dialogtyp teologisk dialog är att lösa och undvika missförstånd och fördomar
om varandra, genom att hitta olikheter och likheter. TFS menar att det är viktigt att
hitta och lyfta fram både likheter och olikheter på ett konstruktivt sätt där olikheter ses
som en möjlighet till ömsesidigt lärande (Kjellsdotter Rydinger och Al Tawalbeh
2014, s. 66). Men i teologisk dialog ligger fokus, som namnet antyder, på teologiska
frågor och en ömsesidig förståelse i dessa. Kjellsdotter Rydinger och Al Tawalbeh
(2014, s. 16) lyfter fram redan i beskrivningen av bakgrunden till projektet att
teologiska frågeställningar inte ska vara i centrum, istället vill de fungera som en
mötesplattform för unga med olika religions- och livsåskådningsbakgrund i syfte att
bidra till ett samhälle som är demokratiskt och inkluderande.

49

Inom teologisk dialog söker deltagarna sanningen, även om den sanningen skulle
finnas utanför den religion hen identifierar sig med. Tillsammans för Sverige har inte
som avsikt att deltagarna ska hitta en sanning. Istället vill TFS skapa en förståelse för
pluralistiska perspektiv och åsikter genom att jobba med metoder så som normkritik
och intersektionalitet.
Normkritik och intersektionalitet handlar om att uppmärksamma och medvetandegöra
skillnader, ojämlikheter och exkluderande normer – inte att skapa nya normer genom
en påtvingad konsensusgemenskap (Kjellsdotter Rydinger och Al Tawalbeh, 2014, s.
67).

Den kulturella och religiösa mångfalden ses som en möjlighet till ömsesidigt lärande.
TFS menar att det gäller att hitta en balans mellan att inte undertrycka skillnader, för
det kan leda till att en falsk homogen identitet skapas i gruppen, och att inte kunna
samarbeta kring gemensamma mål och projekt på grund av ofrånkomliga skillnader.

5.1.2 Deltagande i andras ceremonier eller gemensamma böner

Kjellsdotter Rydinger och Al Tawalbeh (2014, s. 126) beskriver att Tillsammans för
Sverige har deltagit i riter, gudstjänster och böner men i ett utbildningssyfte. Det har
varit upp till TFS:s medlemmar ifall de velat ha en observerande ställning eller om de
velat delta mer aktivt. Andlig dialog presenterar Moyaert som en dialogform där
deltagarna ber eller mediterar tillsammans och på så vis lär sig av varandra. Andlig
dialog är inte på något sätt en av TFS:s huvudverksamheter. Istället för Kjellsdotter
Rydinger och Al Tawalbeh fram att TFS ofta tackat nej till att delta i exempelvis
gudstjänster för att inte minoritetsreligioner bara ska bli ett exotiskt inslag i ett
majoritetssammanhang. Däremot lyfter Kjellsdotter Rydinger och Al Tawalbeh (2014,
s. 127) fram att när ungdomar aktiva inom TFS har deltagit i exempelvis gudstjänster
har det lett till att ungdomarna reflekterat över och formulerat tankar om sin egen
identitet och tradition.
En av de religionsdialogtyper som Paul Hedges presenterar är dialog om religiösa
upplevelser. Hedges lyfter delningen av andliga eller mystiska erfarenheter mer än
50

Moyaert som beskriver själva deltagandet i exempelvis bön och meditation. Ett av
Tillsammans för Sveriges initiativ är en regelbunden samling som de kallar för ”Bön,
meditation och musik – för fred och samförstånd” där deltagarna får dela med sig av
böner, sånger och texter från sina egna traditioner. Hedges beskrivning av den här
typen av dialog passar därför bättre in på TFS verksamhet, eftersom målet inte är att
alla ska medverka i bönen eller sången, utan att deltagarna ska få dela med sig av
någonting från ens egen tradition. Även storytelling och att dela sin egen berättelse
kan innefatta delandet av andliga eller mystiska erfarenheter och upplevelser.

5.1.3 Aktivism

Tillsammans för Sverige vill skapa ett tryggt, jämlikt och demokratiskt samhälle och
vill i arbetet för det bland annat kämpa för en jämnare makt- och resursfördelning i
samhället (Kjellsdotter Rydinger och Al Tawalbeh 2014, s. 45). Marianne Moyaert
och Paul Hedges kallar samarbete kring humana, sociala, ekonomiska och politiska
frågor för handligens dialog. Den här typen av religionsdialog anser jag att kommer
fram inom TFS:s verksamhet på flera olika ställen. Dels i vad som lyfts i TFS:s bok
Tro, hopp och fördom – religion som resurs i mötet med den andra (Kjellsdotter
Rydinger och Al Tawalbeh 2014) och dels i inlägg som TFS publicerat på
instagramkontot tillsammansforsverige. En av grundstenarna som TFS lyfter i sin
verksamhet är just mänskliga rättigheter, eftersom de vill ”markera att religionsdialog
handlar om att ta ansvar för vårt gemensamma liv i samhället och visa att religion inte
står i motsats till utan för samman men våra demokratiska värderingar” (Kjellsdotter
Rydinger och Al Tawalbeh 2014, s. 37). Andra vardagliga eller världsliga frågor som
TFS nämner i sina mål för verksamheten är att samarbeta kring frågor som rör
mångfald, demokrati och samlevnad, samt att arbeta för fred och förståelse (2014, s.
19).
Kjellsdotter Rydinger och Al Tawalbeh (2014, s. 120) skriver att TFS organiserat
gemensamma insatser i syfte att påverka eller förbättra någonting i samhället.

51

TFS har ordnat nattvandringar i oroliga bostadsområden, tagit initiativ till
manifestationer och ordnat loppmarknader till förmån för goda ändamål. När någon
person eller religiös byggnad utsatts för hatbrott har vi försökt tänka gemensamt vad
man kan göra för att visa att kärleken är större. (Kjellsdotter Rydinger och Al Tawalbeh
2014, s. 120)

Kjellsdotter Rydinger och Al Tawalbeh nämner religiöst motiverade hatbrott som
någonting som engagerat TFS att stå upp emot genom att exempelvis skriva insändare.
Den 23 mars 2020 har Tillsammans för Sverige publicerat ett inlägg på sitt
instagramkonto ”tillsammansforsverige”. Inlägget lyder
1600 personer som lever i hemska förhållanden på gränsen mellan Grekland/Turkiet ska
nu få ta sig in i Europa och ett fåtal länder har valt att ta ansvar för vilka de anser vara
mest utsatta. En positiv nyhet efter påtryckningar från omvärlden- där din röst gör
skillnad” Ja, precis du! Du som sagt ifrån och visat på din solidaritet. Många många fler
får fortfarande ingen hjälp och är fast mellan krig och stängda gränser. Vi fortsätter att
höja våra röster för er!

Tillsammans för Sverige uppmanar följare av deras instagramkonto att visa solidaritet
för flyktingar och utsatta och länkar även en artikel som handlar om flyktingar i
Grekland. Inlägget visar att TFS har ett samhällsengagemang när det gäller exempelvis
människorättsfrågor.
Paul Hedges nämner samarbete kring klimatfrågor som ett exempel på handlingens
dialog. Även Encyclopedia of Religion nämner hållbarhet som ett tema för sekulär
religionsdialog. Klimatfrågor är ingenting som TFS lyft i deras bok, på sociala medier
eller på hemsidan, istället ligger fokus på sociala, humana och politiska frågor.

5.1.4 Informella religionsmöten

Tillsammans för Sveriges verksamhet är organiserad verksamhet så som resor,
föreläsningar och utbildningar. En del av verksamheten är mer informell, nämligen
religionsmottagningen. Konceptet för religionsmottagningen är att en vuxen

52

ansvarsperson finns på plats men ingen agenda sätts, utan vem som helst får komma
dit och prata eller umgås. Religionsmottagningen kan därför liknas vid Moyaerts
dialogtyp livets dialog, som beskrivs som informella religionsmöten mellan personer
som inte har någon officiell status inom sin religion. Tillsammans för Sverige riktar
sig till ungdomar med olika religiös och livsåskådningsmässig bakgrund, inte till
religiösa ledare. Moyaert beskriver livets dialog som en samexistens av människor
med olika religionstillhörighet där inte teologiska frågor debatteras eller diskuteras.
Även om TFS:s religionsmottagningar är låg-tröskel-evenemang där deltagarna inte
tvingas till diskussioner om religion och teologi, så passar TFS:s verksamhet inte
explicit in på beskrivningen av livets dialog, eftersom TFS:s verksamhet alltid till viss
del är organiserad.
Paul Hedges beskriver livets dialog som religionsdialog på gräsrotsnivå och där
interaktion mellan människor på en personlig nivå ses som centralt för dialogen.
Tillsammans för Sverige menar att det är viktigt att dels berätta vad en själv tror och
dels lyssna på personer som har en annan tro än en själv. Istället för att människor ska
prata om varandra vill TFS att människor ska tala med varandra, och på det viset
undvika att fördomar skapas och sprids (Kjellsdotter Rydinger och Al Tawalbeh 2014,
s. 46). Det personliga mötet, som Hedges beskriver, är därför centralt i Tillsammans
för Sveriges verksamhet.

5.1.5 Målgrupp och deltagare

Tillsammans för Sverige riktar sig till ungdomar och unga vuxna som är mellan 16–
30 år. Projektet möter de unga dels på Fryshuset genom verksamheten som ordnas där
och dels genom workshops, utbildningar och andra evenemang som Tillsammans för
Sverige ordnar i bland annat skolor och fritidshemsverksamheter (Kjellsdotter
Rydinger och Al Tawalbeh 2014, s. 20). Målgruppen för religionsdialogen är således
inte ledare inom olika religiösa traditioner, vilket utesluter att verksamheten skulle
kunna beskrivas som diplomatisk religionsdialog, som Moyaert benämner formell
dialog mellan religionsledare. Även diskursiv dialog syftar till diskussioner kring

53

religion och tro mellan akademiska experter, vilket inte hör till TFS:s verksamhet eller
målgrupp.

5.2 Dialog, identitet och sanningsanspråk

Anställningen av Othman Al Tawalbeh väckte en teologisk debatt om kristen identitet,
som pågick i Kyrkans tidning. Som ett led i debatten skrev Maria Kjellsdotter
Rydinger och Othman Al Tawalbeh en replik, som projektledare för Tillsammans för
Sverige. I debattartikeln framhåller de att Tillsammans för Sverige för en
handlingsorienterad dialog som sker på religiöst neutral mark. De lyfter även fram att
ingen har tolkningsföreträde i dialogen, utan istället fokuserar de på att skapa
vänskapsband mellan deltagarna i trygga sammanhang där alla respekterar varandra.
De tar exempel från religionerna de representerar, nämligen kristendomen och islam.
Stöd för vårt arbetssätt hittar vi i hur Jesus valde att utmana den egna judiska traditionen
genom att lyfta fram människor av annan religion som goda exempel och förebilder.
Han skapade en inkluderande religionsidentitet. Även Muhammed visade, genom bland
annat Medinakonstitutionen, på vikten av att skapa ett ”fredat rum” där människor av
olika religioner kan mötas och samexistera. (Kyrkans tidning, 2011).

De menar att ingen som deltar i religionsdialog behöver ändra sin religiösa uppfattning
eller identitet. I Tro, hopp och fördom – religion som resurs i mötet med den andra
(2014, s. 86–87) för Kjellsdotter Rydinger fram ett exempel från Bibeln där Jesus
träffar en samarisk kvinna vid Sykars brunn och har en djup dialog med henne. Jesus
ställde inte krav på att kvinnan skulle byta religion.
Paul Knitters religionsdialogmodeller utgår från hur kristna ser på andra religioner och
möten

med

dem.

Av

modellerna

som

Knitter

presenterar

passar

ömsesidighetsmodellen bäst in på det synsätt som Kjellsdotter Rydinger och Al
Tawalbeh presenterar, som representanter för Tillsammans för Sverige. Förespråkare
för ömsesidighetsmodellen menar att religionsdialog är en nödvändighet och att
kärnan i dialogen är relationer och en ömsesidig dialog där bägge sidor lyssnar och lär

54

av varandra och alla har rätt att bli hörda, vilket är någonting som Tillsammans för
Sverige lyfter på flera ställen.
Företrädare för Knitters acceptansmodell menar att alla variationer inom den religiösa
pluralismen accepteras och att skillnader mellan religioner ska erkännas men inte
överkommas. Tillsammans för Sverige menar att olikheter och skillnader inte ska
sopas under mattan och att det är möjligt att skapa en gemenskap utgående från olika
identiteter. Dock passar ömsesidighetsmodellen bättre in på Tillsammans för Sveriges
synsätt på identitet, religion och dialog eftersom TFS vill att deltagarna ska samtala,
utvecklas och utmanas, i syfte att få en djupare förståelse för varandra.
Vi tror att det är möjligt att samtala med varandra på ett respektfullt sätt. Trots olikheter.
Trots skillnader. Det är svårt. Mycket tillit krävs. Men genom att skapa en mötesplats,
ett safe space, där vi med olika bakgrund och religion kan känna oss trygga och
accepterande – går det att utvecklas och komma vidare, förstå mer. Ja, till och med att
ta emot kritik från varandra och ändra uppfattning (Kjellsdotter Rydinger och Al
Tawalbeh 2014, s. 88).

De som är aktiva inom Tillsammans för Sverige representerar olika religiös och
kulturell bakgrund. Tillsammans för Sverige betonar också att de personer som vänder
sig till projektet inte behöver ha en religiös bakgrund utan kan delta för att de har en
annan livsåskådningsbakgrund eller helt enkelt för att de är nyfikna på och intresserade
av vad religionsdialog handlar om (Kjellsdotter Rydinger och Al Tawalbeh 2014, s.
20). Detta leder till att människor med väldigt olika syn på sin egen och andras tro och
sanningsanspråk deltar i verksamheten. Det går därför inte att säga att Tillsammans
för Sverige som projekt representerar en viss av Paul Knitters dialogmodeller,
eftersom de utgår från religionsteologiska förhållningssätt till andra religioner.
Deltagarna i Tillsammans för Sveriges verksamhet kan utgå från en exklusivistiskt
synsätt, ett inklusivistiskt synsätt eller ett pluralisitiskt synsätt och representera både
ersättningsmodellen,

fullbordandemodellen,

ömsesidighetsmodellen

eller

acceptansmodellen. Det går inte att analysera deltagarnas religiösa identiteter och syn
på den egna religionens sanningsanspråk i förhållande till andra religioners värde
utgående från TFS:s bok, eftersom enskilda individers synsätt inte kommer fram.
Inom Tillsammans för Sverige lyfts den enskilda individen och dennes personliga
historia och identitet. Tillsammans för Sverige ser identitet som någonting som kan

55

förändras eller omtolkas beroende på situationen eller sammanhanget som en befinner
sig i (Kjellsdotter Rydinger och Al Tawalbeh 2014, s. 35). Det interreligiösa arbetet
ses som ett identitetsarbete eftersom både ens bilder av en själv och ens bilder av den
andra utmanas och förändras (2014, s. 52). I Anne Hege Grungs dialogmodell
”religiösa skillnader som en utmaning” ligger fokus på individen och religioner ses
som meningssystem som kan förändras genom dialog. Målet med dialogen när
religiösa skillnader ses som utmanande är att kommunicera tillsammans och bygga
upp en plattform för handlingar. Ofta ligger en kamp för mänskliga rättigheter och
rättvisa som en grund för dialogarbetet. Detta stämmer bra överens med Tillsammans
för Sverige som använder FN:s deklaration om de mänskliga rättigheterna som grund
för sitt arbete och vill bland annat ”få stånd samarbeten kring frågor såsom mångfald,
demokrati och samlevnad” (Kjellsdotter Rydinger och Al Tawalbeh 2014, s. 19). I
Anne Hege Grungs modell där religiösa skillnader ses som konstitutionerande hålls
gränserna mellan religionerna tydliga och skyddade under hela processen. Deltagarna
ses som representanter för sin religion och det är de religiösa skillnaderna som är i
fokus medan andra skillnader, så som kulturella eller sociala skillnader, nertonas
(Grung 2011, s. 30). Tillsammans för Sverige ser inte deltagarna som representanter
för sin religion, utan fokuserar mycket på individen. Kulturella och sociala skillnader
nedtonas inte, istället lyfter TFS vikten av att unga med socioekonomisk, religiös och
kulturell bakgrund ska få mötas på lika villkor, och ser religionsdialog som ett verktyg
för att uppfylla det (Kjellsdotter Rydinger och Al Tawalbeh 2014, s. 46).
Knitters modeller utgår från den enskilda människans eller samfundets syn på andra
religioner och förhållandet till andra religioner. Detta gör att dessa modeller är svåra
att tillämpa i mitt arbete, eftersom jag undersöker ett interreligiöst projekts syften och
verksamhet. Inom Tillsammans för Sverige kan det finnas människor som
representerar alla de fyra olika synsätten som Knitter för fram i sina modeller.
Tillsammans för Sverige jobbar för ett öppet och pluralistiskt samhälle där det ska
finnas goda möjligheter för människor med olika social, etnisk, religiös och kulturell
bakgrund att mötas, oavsett av vilken av dessa modeller en person identifierar sitt
tankesätt med.

56

5.3 För samhället eller för individen

Tillsammans för Sverige som projekt har som mål att bland annat ”avlägsna
missuppfattningar och fördomar mellan människor i samhället”, ”skapa fördjupad
kunskap, debatt och nyansering kring religioner och ”motverka islamofobi, afrofobi,
antisemitism och extremism” (Kjellsdotter Rydinger och Al Tawalbeh 2014, s. 19. De
mål som TFS lyfter upp handlar i grund och botten om att göra samhället mer fredligt
och demokratiskt. Tillsammans för Sveriges perspektiv på religionsdialog kan därför
ses som religionsdialog för samhällets skull. Oddbjørn Leirviks indelning av
religionsdialog som nödvändig eller andlig dialog tar fasta på syftet med dialogen. I
den nödvändiga dialogen ses dialog som en nödvändighet i samhället för att minska
eller förhindra konflikter kopplade till religion, vilket stämmer in på TFS:s beskrivning
av religionsdialogens syfte och mål om att motverka främlingsfientlighet, rasism och
extremism och arbeta för fred och förståelse.
I den andliga dialogen vill deltagarna bli andligt berikade genom att samtala och föra
dialog med personer från andra religiösa samfund. Tillsammans för Sveriges mål
hindrar inte deltagare från att ha en förhoppning om att bli andligt berikade. Den
enskilda individens syfte för att delta i Tillsammans för Sveriges verksamhet kommer
inte fram i boken Tro, hopp och fördom – religion som resurs i mötet med den andra,
som ligger som grund för min analys. Leirviks indelning i endast två olika typer anser
jag att utesluter många aspekter av religionsdialogens syften och målsättningar. Vad
Leirvik skiljer åt i sina typer är snarare ifall motivationen att delta är personlig, som i
den andliga dialogen, eller om dialogen förs för samhällets skull.

6 Avslutning
Avhandlingen har behandlat det interreligiösa projektet Tillsammans för Sverige och
dess syften och verksamhet. Teorierna som använts har visat på olika sätt att se på och

57

definiera religionsdialog. I det här kapitlet kommer jag att redogöra för slutsatser av
analysen samt diskutera frågor som är intressanta för fortsatt forskning inom ämnet.

6.1 Modellernas relevans

Modellerna har hjälpt att belysa Tillsammans för Sveriges verksamhet ur flera olika
perspektiv och visat bredden av TFS:s mål och verksamhet. Det som framkommit i
min analys är dock att det varit svårt att placera TFS in i de olika modellerna, istället
har modellernas indelning flutit samman. Ingen modell har haft en typ av dialog som
beskrivit och sammanfattat TFS:s verksamhet. Det har dock inte känts nödvändigt för
analysen att placera in TFS i något fack eller typ av dialog för att få svar på mina
forskningsfrågor. Det är också viktigt att komma ihåg att TFS:s medlemmar kan ha
väldigt olika syn på varför de vill delta i interreligiös dialog och vad de ser som
dialogens syfte.
Marianne Moyaert lyfter fram att reducering av religionsdialog till en viss typ kan
begränsa religionsdialogen och dess syfte och mål. Däremot kan olika typer av
religionsdialog visa på hur mångfaldig dialogen kan vara (Moyaert 2013, s. 202).

6.2 Konkluderande diskussion

Tillsammans för Sveriges verksamhet innehåller många olika delar och riktar sig till
ungdomar och unga vuxna. Målet är att vara en plattform där unga med olika religionsoch traditionsbakgrund kan mötas och på så sätt bidra till att stärka ett demokratiskt
och fredligt samhälle samt förebygga uppkomsten av fördomar. Teorierna som
presenterats visar på olika sätt att tolka religionsdialog. Marianne Moyaert och Paul
Hedges modeller tar utgångspunkt i dialogverksamheten och delar upp dialogen i olika
typer utgående från om dialogen består av teologiska diskussioner, samarbete kring
humana eller sociala frågor, gemenskap i bön eller meditation eller om dialogen sker
på en gräsrotsnivå genom informella möten. Moyaert presenterar även en femte

58

dialogform som är en formell dialog mellan religiösa ledare. Tillsammans för Sveriges
verksamhet passar mer eller mindre in på alla dialogtyperna, med undantag för den
sistnämnda.
Tillsammans för Sverige lyfter individens roll i sina metoder. Till exempel är
storytelling, som är en av TFS mest nämnda metoder, en metod där en person berättar
om sin egen verklighet, vardag och religiösa och kulturella bakgrund. Samtidigt är
målen som TFS nämner för verksamheten inriktade på att göra samhället mer fredligt
och demokratiskt genom att bland annat förebygga främlingsfientlighet, rasism och
extremism. Oddbjørn Leirvik kallar dialog som förs med motivation att göra samhället
bättre för nödvändig dialog, medan dialog som förs med målet att bli andligt berikad
kallas andlig dialog. Tillsammans för Sveriges verksamhet kan kallas för nödvändig
dialog, men deltagarna kan även ha önskan om att bli andligt berikade, vilket gör att
andlig dialog också kan vara möjlig inom TFS. Projektets fokus på individen gör att
deltagarna inte ses som representanter för sin religion, utan snarare representanter för
sin egen livshistoria, livssyn och tankegångar. Av den orsaken stämmer Anne Hege
Grungs dialogtyp ”religiösa skillnader som en utmaning” bättre överens med
Tillsammans för Sveriges verksamhet än vad Grungs dialogtyp ”religiösa skillnader
som konstitutionerande” gör. Paul Knitter för fram ett religionsteologiskt perspektiv i
hans dialogmodeller. Modellerna representerar olika möjligheter att ställa sig till sin
egen identitet och tro i förhållande till andra religioner och trosuppfattningar. Knitters
religionsteologiska modeller visade sig svåra att använda i den här avhandlingen,
eftersom materialet inte utger hur olika deltagare i projektet resonerar kring de här
frågorna.

6.3 Studiens begränsningar

Materialet som använts i avhandlingen har bestått av en bok som Tillsammans för
Sverige gett ut, samt material från deras hemsida och sociala medier. Genom att
analysera materialet har jag kunnat svara på flera för avhandlingen aktuella frågor,
men materialet har även begränsat avhandlingen. Frågor som materialet jag använt inte

59

har kunnat svara på är bland annat frågor kring orsaken bakom deltagarnas
engagemang i projektet, vilka utmaningar de upplever inom religionsdialog och hur
de ser på andra religioners sanningsanspråk.

6.4 Forskningsfrågor för framtiden

Den här avhandlingen har fokuserat på ett interreligiöst projekt i ett land, men för att
få ett bredare perspektiv skulle det vara intressant att se på om det finns skillnader på
religionsdialog i olika länder och hur de skillnaderna i så fall ser ut. Ett annat intressant
tema för framtida forskning är att se på hur religionsdialogen utvecklar sig och om det
kan vara nödvändigt att utveckla nya modeller ifall nya typer av religionsdialog
uppstår. Digitaliseringen har påverkat samhället i stor utsträckning de senaste
årtiondena och faktorer som Covid-19 har lett till att allt mer sker på distans med hjälp
av informations- och kommunikationsteknik. Hur påverkar detta religionsdialogen och
hur formas den om för att möta de förutsättningar som finns i samhället? När möten
mellan människor sker allt mer genom digitala verktyg, uteblir då många informella
möten mellan människor med olika religionstillhörighet? Eller uppstår det nya former
av möten som främjar religionsdialog? Det finns många frågor som kan ligga som
grund för framtida forskning.
En av Tillsammans för Sveriges målsättningar är att stödja ungdomar som riskerar att
hamna i utanförskap. En intressant fråga för framtida forskning är huruvida
interreligiösa projekt lyckas nå marginaliserade ungdomar och på vilket sätt projekt
som TFS kan stöda utsatta ungdomar. Även religionsdialogens förebyggande mot
extremism skulle kunna ligga som grund för ett forskningsprojekt.
Ett annat forskningsområde som jag ser som intressant är det identitetsarbete som sker
i möten med andra inom religionsdialog eller interkulturellt arbete.

60

Käll- och litteraturförteckning
Amaladoss, Michael. 2013. Inter-Religious Worship. I Cornille, Catherine (red.). The
Wiley-Blackwell Companion to Inter-Religious Dialogue. West Sussex: John Wiley &
Sons, 87-99.

Amirpur K., Körs A., Vieregge D. och Weisse W. 2014. Religions and Dialogue:
International Approaches. Münster: Waxmann Verlag.

Bonham-Carter, Jenny. 2013. "På ojämn mark lär vi oss att gå” En studie av det
interreligiösa arbetets möjligheter, hinder och kopplingar till mänskliga rättigheter
utifrån Fryshusprojektet Tillsammans för Sverige. Diss, Uppsala universitet.
http://www.diva-portal.org/smash/record.jsf?pid=diva2%3A627687&dswid=7149

Bryman, Alan. 2016. Social Research Methods. 5. uppl. Oxford: Oxford University
Press.

Centrum för religionsdialog. https://www.svenskakyrkan.se/stockholmsstift/omcentrum-for-religionsdialog (hämtat 22.05.2020)

Cornille, Catherine (red.). 2013. The Wiley-Blackwell Companion to Inter-Religious
Dialogue. West Sussex: John Wiley & Sons.

Davidsson Bremborg, Anna. 2014. Interviewing. I Michael Stausberg och Steven
Engler (red.). The Routledge Handbook of Research Methods in the Study of Religion.

61

New York: Routledge, 310–322.

Elmén, Jerk. 2014. När Sanningar Möts – Unga i interreligiös dialog. Diss, Göteborgs
universitet. https://gupea.ub.gu.se/bitstream/2077/38433/1/gupea_2077_38433_1.pdf

Grung,

Anne

Hege.

2011.

Interreligious

dialogue

–

Moving

between

compartmentalization and complexity. I Interreligious Dialogue: Contemporary
challenges in research, public discourse and practice. Approaching religion. Vol 1,
No 1.

Halahoff, Anna. 2013. Encounter as Conflict: Interfaith Peace-Building. I David
Cheetham, Douglas Pratt och David Thomas (red.) Understanding Interreligious
Relations. Oxford: Oxford University Press, 262–280.

Halvardson, Sven. 2012. Kanske alla har rätt – eller fel. Religionsmöten och syn på
andra i mångreligiösa miljöer. Skellefteå: Artos & Norma bokförlag AB.

Hedges, Paul. 2010. Controversies in Interreligious Dialogue and the Theology of
Religions. London: SCM Press.

Illman, Ruth. 2006. Ett annorlunda Du. Reflektioner kring religionsdialog.
Stockholm: Makadam förlag.

Illman, Ruth. 2010. Mångfald, möten och misstro. Religionsdialog i dagens Finland. I
Tuomas

Martikainen

och

Ville

Jalovaara

(red.)

Religionens

återkomst.

62

Brytningspunkter

i

kyrkan,

religionen

och

kulturen.

(4),

97–105.

http://magma.fi/images/stories/reports/ms1004_religionen_web.pdf

Illman, Ruth och Sjö, Sofia. 2015. Facebook as a Site for Inter-religious Encounters:
A Case Study from Finland. I Journal of Contemporary Religion, 30:3, 383–398. DOI:
10.1080/13537903.2015.1081341

Kjellsdotter Rydinger, Maria och Al Tawalbeh, Othman. 2014. Tro, hopp och fördom
– religion som resurs i mötet med den andra. Stockholm: Proprius förlag AB.

Knitter, Paul F. 2002. Introducing Theologies of Religions. New York: Orbis Books.

Kyrkans tidning, 2011 https://www.kyrkanstidning.se/node/16213 (hämtat 7.11.2020)

Kyrkpressen

https://www.kyrkpressen.fi/nyheter/54312-Imam-f-r-anst-llning-i-

Svenska-kyrkan.html (hämtat 25.20.2020)

Leirvik, Oddbjørn. 2011. Philosophies of interreligious dialogue – Practice in search
of theory. I Interreligious Dialogue: Contemporary challenges in research, public
discourse and practice. Approaching religion. Vol 1, No 1.

Moyaert, Marianne. 2013. Interreligious Dialogue. I David Cheetham, Douglas Pratt
och David Thomas (red.) Understanding Interreligious Relations. Oxford: Oxford
University Press, 193–217.

Nelson, Chad och Woods, Robert H. 2014. Content analysis. I Stausberg, Michael och

63

Engler, Steven (red.). The Routledge Handbook of Research Methods in the Study of
Religion. New York: Routledge, 109–122.

Rautionmaa, Heidi, Illman, Ruth och Latvio, Riitta. 2017. Dialog mellan religioner
och åskådningar i Finland. I Ruth Illman, Kimmo Ketola, Riitta Latvio och Jussi
Sohlberg (red.). De många religionernas och åskådningarnas Finland. Kuopio: Grano
Oy, 257–269.

Sharpe, Eric J. 2005. Dialogue of Religions. Encyclopedia of Religion.
http://go.galegroup.com/ps/retrieve.do?resultListType=RELATED_DOCUMENT&u
serGroupName=aboacad&inPS=true&contentSegment=9780028659978&prodId=G
VRL&isBOBIndex=true&docId=GALE|CX3424500780#2342 (hämtad 6.2.2019)

Starrin, Bengt. 1994. Om distinktionen kvalitativ – kvantitativ i social forskning. I
Bengt Starrin och Per-Gunnar Svensson (red.). Kvalitativ metod och vetenskapsteori.
Lund: Studentlitteratur, 11–40.

Stausberg, Michael. 2014. Free-listing. I Michael Stausberg och Steven Engler (red.).
The Routledge Handbook of Research Methods in the Study of Religion. New York:
Routledge, 245–255.

Stensvold, Anne och Vik, Ingrid. 2018. Religious Peacemakers on the International
Scene: Hopes and Motivations. I The Review of Faith & International Affairs, 16:3, 922. DOI: 10.1080/15570274.2018.1509288

Sveriges

interreligiösa

råd

https://interreligiosaradet.se/vad-gor-vi/

(hämtad

21.5.2020).

64

Svenska ESF-rådet. Jämbredd. https://www.esf.se/Resultat/Projektbanken/Behallarefor-projekt/Ostra-Mellansverige/JamBredd/ (hämtat 15.10.2020)

SVT Nyheter https://www.svt.se/nyheter/lokalt/stockholm/sofia-forsamling-anstallerimam
(hämtat 25.10.2020)
Tillsammans för Sverige. 2020.
https://www.fryshuset.se/verksamhet/tillsammans-for-sverige/

Widerberg, Karin. 2002. Kvalitativ forskning i praktiken. Lund: Studentlitteratur.

65

