Jenna Häger

Special- och klasslärarstuderandes rollfördelning
och modellanvändning i samundervisning
En kvalitativ studie om samundervisningsinslag
under praktik

Jenna Häger

Pro gradu- avhandling i specialpedagogik
Fakulteten för pedagogik och välfärd
Åbo Akademi
Vasa, 2020

Jenna Häger

Innehåll
Abstrakt ........................................................................................................................
1 Inledning .................................................................................................................. 1
1.1 Bakgrund och val av tema .................................................................................. 2
1.2 Definition av samundervisning .......................................................................... 3
1.3 Syfte och forskningsfrågor ................................................................................. 4
1.4 Avhandlingens disposition ................................................................................. 5
2 Perspektiv på inkludering ...................................................................................... 7
2.1 Styrdokument och lagstiftning som bakgrund till inkludering .......................... 7
2.2 Inkludering som begrepp.................................................................................... 8
2.3 Inkludering utifrån ett sociokulturellt perspektiv ............................................... 8
3 Samundervisning som en form av samverkan ................................................... 11
3.1 Samverkan mellan lärare som grund för samundervisning .............................. 11
3.2 Samundervisningsmodeller .............................................................................. 13
3.3 Roller och ansvarsfördelning ........................................................................... 17
3.4 För- och nackdelar med samundervisning ....................................................... 18
4 Samundervisning i lärarutbildning ..................................................................... 21
4.1 Klass- och speciallärarutbildning i Finland...................................................... 21
4.2 Tidigare forskning om studerande som samundervisar ................................... 22
5 Metod och genomförande ..................................................................................... 26
5.1 Syfte och forskningsfrågor ............................................................................... 26
5.2 Projektet Vi stöder tillsammans ....................................................................... 27
5.3 Kvalitativ forskningsmetod och hermeneutisk ansats ...................................... 27
5.4 Datainsamlingsmetoder .................................................................................... 29
5.4.1 Halvstrukturerad intervju .......................................................................... 29
5.4.2 Observation ............................................................................................... 31
5.4.3 Informanter och urval ................................................................................ 32
5.5 Genomförande och kvalitativ innehållsanalys ................................................. 33
5.6 Trovärdighet, tillförlitlighet och etiska frågor ................................................. 37
5.7 Min egen förförståelse...................................................................................... 40
6 Resultatredovisning .............................................................................................. 41
6.1 Bakgrund .......................................................................................................... 41
6.2 Studerandes användning av modeller och egna tankar om modellerna ........... 41
6.2.1 Komplementär modell välfungerande och mest förekommande .............. 42

Jenna Häger
6.2.2 Parallell samundervisning upplevs gynnsamt för en del elever ................ 44
6.2.3 Assisterande samundervisning används måttligt och karaktäriseras av
passivitet............................................................................................................. 45
6.2.4 Stationsundervisning utmanande att genomföra ....................................... 46
6.2.5 Utmanande att tillämpa modellerna så de främjar inkludering ................. 47
6.2.6 Sammanfattning och tolkning ................................................................... 49
6.3 Roller i samundervisning och studerandes beskrivningar av roller ................. 51
6.3.1 Olikheter i specialläraransvar och klassläraransvar .................................. 51
6.3.2 Upplevelse av jämn arbetsfördelning ........................................................ 53
6.3.3 Studerandes kunskap om klassen påverkar ............................................... 55
6.3.4 Studerandena kompletterar varandra......................................................... 56
6.2.5 Sammanfattning och tolkning ................................................................... 58
7 Diskussion .............................................................................................................. 60
7.1 Metoddiskussion .............................................................................................. 60
7.2 Resultatdiskussion ............................................................................................ 62
7.2.1 Studerandes modellanvändning speglar deras samverkan ........................ 62
7.2.2 Gemensamt ansvar genom avsaknad av etablerade roller......................... 64
7.2.3 Idé om traditionella roller leder till låsta tankar om elevansvar................ 66
7.2.4 Studerandenas reflektion över samundervisningens inkluderande aspekt 67
7.3 Slutsats, implikationer och utvidgad förståelse ................................................ 69
7.4 Förslag på vidare forskning.............................................................................. 72
Litteraturförteckning............................................................................................... 74

Bilagor
Bilaga 1: Information till vårdnadshavare om observation i klassrummet
Bilaga 2: Information till studerande
Bilaga 3: Intervjuguide
Bilaga 4: Observationsschema

Jenna Häger

Abstrakt
Författare

Häger Jenna

Årtal
2020

Arbetets titel

Lärarstuderandes rollfördelning och modellanvändning i samundervisning
Opublicerad avhandling i specialpedagogik för pedagogie magisterexamen.
Vasa: Åbo Akademi. Fakulteten för pedagogik och välfärd.

Sidantal (tot.)

90

Ev. projekt inom vilket arbetet gjorts

Vi stöder tillsammans
Referat

Avhandlingens syfte är att är att undersöka hur lärarstuderande organiserar samundervisning
i modersmål under en praktikperiod. Utifrån detta formulerades två forskningsfrågor:
1.
2.

Vilka modeller använder studerandena i samundervisningen och hur beskriver
studeranden själva användningen av modellerna?
Vilka roller framträder i studerandenas samundervisning och hur beskriver
studerandena själva sina roller?

Tio informanter, fem klasslärarstuderanden och fem speciallärarstuderanden, intervjuades i
par och totalt 16 samundervisningslektioner observerades. Materialet analyserades utifrån
kvalitativ innehållsanalys och hermeneutisk forskningsansats användes för att tolka
resultatet.
Resultaten för forskningsfråga ett sammanfattades i fem kategorier. De huvudsakliga
resultaten visade att studerandena använde sig mest av komplementär samundervisning där
en studerande hade huvudansvaret över ett visst lektionsmoment och den andra aktivt
kompletterade undervisningen. Det framkom också en del utmaningar i modellvalet. En del
studerandepar reflekterade kring huruvida de lyckats med inkluderingen och
stationsundervisning upplevdes av en del som rörig. För att besvara forskningsfråga två
skapades fyra kategorier som beskriver studerandenas rollfördelning i samundervisningen.
Där framkom det att studerandena använder sig av sina respektive kompetenser, kompletterar
varandra i undervisningsprocessen och generellt delar jämlikt på ansvaret. Det framkom
också att klasslärare hade mer kunskap om klassen som helhet.
Avhandlingen ger en bild av hur studeranden organiserar samundervisning. För att utveckla
inslag av samundervisningen i lärarutbildningen kan man förslagsvis uppmuntra att
studeranden använder sina kompetenser på ett mer mångsidigt sätt och handleda dem mer i
hur man kan förverkliga idén om inkludering genom samundervisning.
Sökord / indexord

samundervisning, samverkan, lärarstuderande, samundervisningsmodeller
samanaikaisopetus, yhteistyö, opettajaopiskelija, samanaikaisopetusmalleja
co-teaching, collaboration, preservice teacher, co-teaching models

Jenna Häger

1 Inledning
Inkludering i en skolkontext grundar sig på att alla elever har rätt att vara delaktiga i
en gemenskap i sitt lärande oavsett utmaningar och svårigheter. Enligt Takala och
Head (2017) måste bestående förändringar i skolsystemet genomföras för att
inkludering ska uppnås. Samundervisning är ett sätt att främja inkludering där man
beaktar elevers mångfald (Takala & Head, 2017, s. 123). Inkludering i sin tur gynnar
alla elever i flera hänseenden, bland annat gynnar den elevernas känsla för mångfald
och jämlikhet (Mitchell, 2014). Samundervisning kan beskrivas som ett arbetssätt där
två eller flera lärare har det pedagogiska ansvaret för en grupp (Villa, Thousand,
Nevin, 2013, s. 5; Friend & Cook, 2014, s. 127). Med samundervisning kan kvaliteten
på undervisningen öka och eleverna får mer individuell uppmärksamhet (Takala &
Uusitalo-Malmivaara, 2012).
Samundervisning används dock än så länge i ganska låg grad av lärare i Finland
(Saloviita, 2018; Saloviita & Takala, 2010; Takala, Pirttimaa & Törmänen, 2009).
Lärarstuderande har på grund av detta kanske inte ens sett exempel på
yrkesöverskridande samundervisning då de examineras, än mindre provat på
arbetssättet själva. Enligt Saloviita och Takala (2010) samundervisar 50 % av de
finländska specialklasslärarna minst en gång i veckan, medan endast 34 % av
klasslärarna samundervisar minst en gång i veckan. Trots detta upplever lärare
samundervisningens fördelar som positiva enligt studiens resultat. Endast 5 % av
lärarna rapporterade negativa erfarenheter av samundervisning i Saloviita och Takalas
(2010) studie. Samundervisningen verkar dock öka enligt nyare forskning från
Finland. Saloviita (2018) rapporterar i sin studie att 50 % av klasslärarna och 62 % av
speciallärarna använder samundervisning varje vecka. Enligt finlandssvensk forskning
är samundervisning ovanlig bland speciallärare. Sundqvist, Björk-Åman och Ström
(2019) rapporterar att endast en femtedel av speciallärarna i Svenskfinland
samundervisar ofta eller ganska ofta. Sundqvist med kollegor (2019) menar att detta
kan bero på brist på utbildning och fortbildning.
Det finns skäl att införa samundervisning i högre grad i lärarutbildningen, eftersom det
nämns som ett sätt att ge stöd åt elever i Grunderna för läroplanen för den
1

Jenna Häger
grundläggande utbildningen 2014 (hädanefter Glgu 2014). Lärarstuderande behöver
under sin utbildning få beredskap att pröva på arbetssätt som lyfts fram i styrdokument
och forskning. I Glgu 2014 beskrivs kompanjonundervisning1 som en pedagogisk
lösning eller ett undervisningsarrangemang som kan tillämpas i specialundervisning
och då elever befinner sig på stödnivåerna intensifierat eller särskilt stöd.
(Utbildningsstyrelsen, 2014, s. 66, 69, 75).
Trots det allmänt ökade intresset och läroplanens direktiv finns det ingen forskning
från Finland som undersöker lärarstuderande som samundervisar. Jag skriver min
avhandling inom projektet Vi stöder tillsammans! som bland annat strävar efter att
främja studerandes möjligheter att träna på samundervisning genom ett inslag i en
praktikperiod. I min pro gradu-avhandling intresserar jag mig för hur samundervisning
organiseras av lärarstuderande med fokus på roller och modeller, och hur de själva
beskriver sin samundervisning.
I detta kapitel presenteras bakgrunden till avhandlingen, syfte och forskningsfrågor
och avslutningsvis avhandlingens disposition.

1.1 Bakgrund och val av tema
Undervisningen i Finland bygger dels på internationella styrdokument, dels på
nationella styrdokument. Specialundervisningen har påverkats bland annat av
Salamancadeklarationen som utarbetades 1994 och deklarerade att alla barn har rätt
till undervisning oberoende av funktionsvariationer. Salamancadeklarationen
förespråkar inkludering som undervisningsarrangemang för att eleverna ska få lära sig
tillsammans (UNESCO, 1994). Ett år tidigare, 1993, hade generalförsamlingen i
Förenta nationerna utarbetat resolutionen Standardregler för att tillförsäkra
människors jämlikhet och delaktighet som också förespråkade inkluderande
undervisning (United Nations, 1993).
År 2011 tog man i Finland i bruk lagen om trestegsstödet (Lag om ändring om lagen
om den grundläggande utbildning 642/2010). Trestegsstödet innebär att stöd i lärande
1

I Glgu 2014 (Utbildningsstyrelsen, 2014) används begreppet kompanjonundervisning synonymt med
samundervisning. Jag kommer hädanefter att använda mig av samundervisning som begrepp för
undervisningsformen.

2

Jenna Häger
delas in i tre olika nivåer, allmänt stöd, intensifierat stöd och särskilt stöd. Stödnivåerna
har likheter såsom att stödet alltid ska utgå från elevens behov och att stödet ska ges i
samarbete med hemmet och kollegor emellan. Stödnivåerna skiljer sig bland annat i
fråga om varaktighet och behov av individuella planer. (Utbildningsstyrelsen, 2014.)
I och med utvecklingen av trestegsstödet förändrades klass- och speciallärarnas roller,
eftersom klasslärare förväntas ta större ansvar över att ge stöd åt eleverna. Eftersom
idén om inkludering dessutom betonas innebär det mer diversitet i klassrummen.
Klasslärare och speciallärare förväntas numera samarbeta mer i tillämpningen av
trestegsstödet. Glgu 2014 klargör detta och stipulerar att det krävs samarbete mellan
lärare bland annat när det gäller stöd för lärande (Utbildningsstyrelsen, 2014, s. 37).
Forskning tyder också på att samarbete är viktigt för att lyckas skapa en inkluderande
skola (Idol, 2006).
Samundervisning, eller kompanjonundervisning som används som motsvarande
begrepp i Glgu 2014 (Utbildningsstyrelsen, 2014), nämns i både forskning och
styrdokument som ett inkluderande arbetssätt. Forskning visar att samundervisning
tillgodoser behovet hos elever som behöver stöd (Hang & Rabren, 2009; Sundqvist &
Lönnqvist, 2016). Enligt Villa m.fl. (2013, s. 5 och Friend och Cook (2014, s. 127)
innebär samundervisning att två eller flera lärare delar på ansvaret för undervisningen.
Glgu 2014 förespråkar samundervisning för elever som befinner sig på stödnivåerna
intensifierat eller särskilt stöd (Utbildningsstyrelsen, 2014).
Det finns mycket internationell forskning om samundervisning (t.ex. Scruggs m.fl.,
2007; Stefanidis & Strogilos, 2015; Anuar, 2016) men forskningen från Finland är
också omfattande (t.ex. Saloviita & Takala, 2010; Takala & Uusitalo-Malmivaara,
2012; Sundqvist & Lönnqvist, 2016). En del forskning om lärarstuderande som
samundervisar finns (t.ex. Shin, Lee & McKenna, 2016), men forskning om hur
lärarstuderande organiserar och upplever samundervisning saknas dock på finländskt
håll.

1.2 Definition av samundervisning
Som nämns här ovan kan samundervisning definieras som att två eller flera lärare delar
det pedagogiska ansvaret för en grupp elever (Villa, Thousand, Nevin, 2013, s. 5;
3

Jenna Häger
Friend & Cook, 2014, s. 127). Enligt Friend och Cook (2014, s. 127) innebär
samundervisning att två yrkespersoner med olika expertområden, exempelvis en
klasslärare och en speciallärare undervisar tillsammans. Idén är att de som
samundervisar är jämlika och kan bidra till undervisningen tack vare sina olika
kompetenser. Samundervisningen innefattar flera delar av en undervisningsprocess,
såsom planering, differentiering och utvärdering (Villa m.fl. 2013, s. 5). Den här typen
av undervisning ger goda möjligheter att skapa undervisningssituationer som beaktar
elevernas mångfald (Friend & Cook, 2014).
Begreppet samundervisning kommer från co-teaching (eng.) som ofta används i
litteratur för att beskriva arbetssättet (jfr Friend & Cook, 2014; Villa m.fl., 2013;
Dettmer, Knackendoffel & Thurston, 2013). På engelska används också begreppet
collaborative teaching (Thousand, Nevin & Villa, 2007; Rivera, McMahon & Keys,
2014) och team teaching (Baeten & Simons, 2014). På finlandssvenska används
förutom samundervisning (Sundqvist, 2014; Sundqvist & Lönnqvist, 2016; BjörkÅman & Sundqvist, 2019) också kompanjonundervisning när man beskriver
undervisningssamarbete mellan flera lärare. (Utbildningsstyrelsen, 2014). I en del
sammanhang förekommer också begreppet tvålärarsystem (t.ex. Mitchell, 2015),
vilket i vissa fall inte innebär ett samarbete mellan en speciallärare och allmänlärare
utan ett samarbete när till exempel två klasslärare slår ihop sina klasser (Sundqvist &
Lönnqvist, 2016). Jag har valt att använda begreppet samundervisning i min
avhandling för att det enligt mig bättre beskriver ett samarbete som innebär en ökad
lärartäthet och också kan innefatta att ena samundervisningsaktören har
specialpedagogisk kompetens. Dessutom är samundervisning det som främst används
inom den finlandssvenska lärarutbildningen och begreppet är etablerat inom den
finlandssvenska forskningen. Begreppet samundervisning är också en närmare
översättning av engelskans co-teaching än vad till exempel kompanjonundervisning
är.

1.3 Syfte och forskningsfrågor
Många studier, såväl nationella som internationella, har fokuserat på lärares eller
elevers erfarenheter upplevelser av samundervisning (Scruggs, Mastropieri &
McDuffie, 2007; Rivera, McMahon & Keys, 2014). En del forskning om
4

Jenna Häger
lärarstuderandes upplevelser finns (t.ex. Shin m.fl., 2016), men ännu saknas studier i
finsk kontext. Denna lucka i forskningen väckte mitt intresse att undersöka
lärarstuderandes samundervisning. Syftet med den här avhandlingen är att undersöka
hur lärarstuderande organiserar samundervisning i modersmål under en praktikperiod.
Utifrån detta formulerades två forskningsfrågor:

1. Vilka modeller använder studerandena i samundervisningen och hur
beskriver studeranden själva användningen av modellerna?
2. Vilka roller framträder i studerandenas samundervisning och hur beskriver
studerandena själva sina roller?

Jag har avgränsat min undersökning till att fokusera på klasslärar- och
speciallärarstuderanden. Handledare, elever eller andra personer som deltar i
samundervisningen som studerandena genomför är inte i fokus i min undersökning.
Jag undersöker samundervisning i årskurserna 1–6 i ämnet modersmål.
Undersökningen grundar sig på de praktiker som de ovannämnda studerandena
genomför.

1.4 Avhandlingens disposition
Avhandlingen

består

av

fem

huvudområden,

inledning,

teori,

metod,

resultatredovisning och diskussion, som tillsammans utgör sju olika huvudkapitel. I
inledningen presenteras val av tema, avhandlingens bakgrund, avhandlingens syfte och
forskningsfrågor

och

disposition.

Teoridelen

består

av

tre

kapitel

där

specialundervisning i Finland, samundervisning som en form av samverkan och
samundervisningens för- och nackdelar redogörs för. Teoridelen utgör en viktig del av
den förförståelse som ligger till grund för den hermeneutiska forskningsansats som jag
använder. I metodkapitlet beskrivs projektet som avhandlingen skrivs inom och
forskningsansatsen för avhandlingen. Vidare presenteras de metoder som valts för
undersökningen och kvalitativa och etiska faktorer diskuteras utifrån dessa metoder
och den föreliggande studien. Resultatredovisningen består av presentation av
5

Jenna Häger
resultaten utifrån kvalitativ innehållsanalys och en sammanfattning och tolkning av
resultaten. Slutligen, i diskussionskapitlet, diskuteras metoderna och resultaten utifrån
relevant forskning inom området. Dessutom presenteras olika tolkningsmöjligheter
utifrån resultaten och resultaten jämförs med tidigare forskning. Avhandlingen
avslutas med en slutsats, implikationer, förslag på vidare forskning och en beskrivning
av hur min egen förståelse har fördjupats.

6

Jenna Häger

2 Perspektiv på inkludering
I det här kapitlet beskriver jag specialundervisningen i Finland med fokus på
inkludering utifrån lagar och styrdokument. Dessutom redogör jag för trestegsstödet
som ett steg mot en mer inkluderande skola. Vidare beskriver jag inkludering som
begrepp och tar avstamp i ett sociokulturellt perspektiv som en grund för inkludering.

2.1 Styrdokument och lagstiftning som bakgrund till inkludering
Redan 1993 ratificerade Finland rättigheten för att alla barn oavsett funktionsvariation
ska få delta i allmän undervisning genom FN-beslutet Standardregler för att
tillförsäkra människors jämlikhet och delaktighet (United Nations, 1994). År 1994
undertecknade Finland Salamancadeklarationen, som blev ytterligare ett steg mot
inkludering. Salamancadeklarationen slår fast allas rätt till utbildning och talar för ett
inkluderande arbetssätt i skolan oavsett vilka lärandeutmaningar eleverna har
(UNESCO, 1994). Förutom de ovannämnda internationella dokumenten stöds också
inkludering av Finlands lagstiftning. Lag om grundläggande utbildning (628/1998)
fastställer till exempel att målet med undervisningen bland annat är att främja
jämlikhet. År 2010 kom en ändring i lagen om grundläggande utbildning (628/1998),
där trestegsstödet ersatte det gamla systemet i specialundervisning, vilket i sin tur
ledde till en revidering av läroplanen (Lag om ändring om lagen om den
grundläggande utbildning 642/2010).
De tre nivåerna som ingår i trestegsstödet är allmänt stöd, intensifierat stöd och särskilt
stöd. Stödnivåerna bygger på samarbete mellan lärare och hemmet och ska utgå från
elevens behov. Det allmänna stödet består av att sätta in enstaka pedagogiska lösningar
i elevens vardag, medan elever inom intensifierat stöd behöver mer stöd på
regelbunden basis. Det intensifierade stödet föregås av en skriftlig pedagogisk
bedömning som resulterar i en plan för elevens lärande som i sin tur bidrar med
information åt alla inblandade och senare blir grunden för utvärdering. Särskilt stöd
grundar sig på en pedagogisk utredning. Utbildningsanordnaren måste ta beslut om
särskilt stöd och för verkställandet bör en individuell plan (IP) upprättas. På nivån
särskilt stöd får eleven systematiskt stöd som innefattar specialundervisning.
(Utbildningsstyrelsen, 2014, s. 64–70.) Trestegsstödet kom att bli ännu ett steg mot en
mer inkluderande skola (Takala & Head, 2017, s. 118). Det gemensamma ansvar som
7

Jenna Häger
uppstod mellan klasslärare, ämneslärare och speciallärare i och med trestegsstödet har
gjort att samundervisningen i Finland har ökat (Takala & Head, 2017, s. 120).
Lärarsamarbete är en viktig del när man vill använda trestegsstödet på ett effektivt sätt
där alla elever får adekvat stöd i sitt lärande.

2.2 Inkludering som begrepp
Tanken på en skola för alla är inte en ny idé, vilket klargjordes i föregående kapitel.
Enligt Sandström (2014) uppkom begreppet inkludering i USA på 1950-talet i och med
bekämpandet av diskriminering på grund av hudfärg. Nilholm och Göransson (2013)
beskriver att begreppet inclusion användes redan på 1980-talet som en motreaktion på
bland annat integreration, där tanken var att elever med funktionsvariation skulle
anpassa sig till skolmiljön. Inkluderingsbegreppet har ett annat fokus, nämligen att
skolan istället anpassas så att den passar för alla elever. Nilholm och Göransson (2013)
delar

in

definitionen

av

inkludering

i

tre

olika

orienteringar.

I

en

gemenskapsorienterad definition utgår man från att inkludering innebär att alla elever
går i skola i ett gemensamt skolsystem. Skolsystemet tillåter inte segregerade lösningar
och olikheter ses som en fördel. Gemenskap är i ett sådant synsätt en nyckelfaktor på
såväl ett socialt som pedagogiskt plan. Ett annat synsätt på inkludering är
individorienterad definition. Detta synsätt beskriver Nilholm och Göransson (2013)
som en inkludering som grundar sig på den enskilda elevens situation. Gemenskap är
i denna definition inte lika viktig utan synsättet grundar sig på elever med utmaningar
som har eller inte har gemensamma mål som klassen. Om en elev trivs i klassen och
når målen så är den inkluderad. En tredje definition på inkludering är den
placeringsorienterade definitionen. Fokus i denna definition är att elever med
utmaningar är i samma klassrum som de övriga eleverna. Det handlar alltså om var
eleven befinner sig i skolan. Enligt Ainscow och Messiou (2017) uppstår svårigheterna
när dessa tankar om inkludering ska tillämpas i praktiken eftersom det finns olika,
konkurrerande, prioriteringsområden i utbildningspolitik.

2.3 Inkludering utifrån ett sociokulturellt perspektiv
Det sociokulturella perspektivet härstammar från Lev Vygotskijs undersökningar av
lärande, utveckling och språk (Säljö, 2010). Inom detta perspektiv intresserar man sig
för lärande från en kollektiv synvinkel å enda sidan, och en individualistisk synvinkel
8

Jenna Häger
å andra sidan. Man bortser inte från fysiska eller biologiska förutsättningar för lärande
men intresset ligger i att undersöka hur den kollektiva kunskapen påverkar individen.
Numera har vi, tillskillnad från våra förfäder, byggt upp system som möjliggör
samarbete och således också en annan hantering av omvärlden. Skolan är en sådan
verksamhet som bygger på samverkan mellan människor. De redskap som vi använder
för att hantera vår omvärld har en speciell betydelse i det sociokulturella perspektivet,
beskriver Säljö (2014). Redskapen som människan kollektivt har utvecklat hjälper
individen att hantera sin omvärld. Dessa redskap kan vara såväl praktiska som
teoretiska. Ur ett sociokulturellt perspektiv handlar således lärande om hur individer
kan tillämpa de redskap som skapats i kulturen. Resurserna har skapats historiskt inom
olika samhällen som vi blivit del av genom interaktion med andra människor.
Kommunikation är därför en grundpelare i ett sociokulturellt perspektiv. Det är genom
kommunikation och språk vi för vidare kunskap.
Ett annat viktigt begrepp inom sociokulturellt perspektiv är mediering. Mediering
innebär att man använder de redskap som beskrevs i föregående stycke för att agera i
och förstå vår omvärld. Dessa kulturella redskap kan inte alltid delas in i teoretiska
och praktiska, utan kan beskrivas som en kombination av intellektuella och fysiska
redskap. Kunskap och färdigheter är, enligt det här synsättet, inte endast praktiska eller
teoretiska utan både och. Den praktiska och teoretiska kunskapen är beroende av
varandra och även om de har olika karaktär så måste reflektion, kunskap och handling
sammanvävas för att något ska åstadkommas. (Säljö, 2010.)
Appropriering är ett annat begrepp som Vygotskij också använde inom det
sociokulturella perspektivet. Appropriering är den process som möjliggör människor
att lära sig använda de kulturella redskapen. Detta är speciellt applicerbart på
skolvärlden, där barn får lära sig att förstå saker utanför sin egen värld och möta den
mer kompetente kamraten, som Vygotskij benämner lärare som (Säljö, 2010.) I
förlängningen kan man också applicera detta på studeranden sinsemellan genom att
anta att studerande lär sig av varandra genom att arbeta tillsammans. Stöd och hjälp
antas, enligt det sociokulturella perspektivet, vara en viktig faktor för lärande (Säljö,
2010).

9

Jenna Häger
Inkludering kan förstås ur ett sociokulturellt perspektiv, eftersom det på många sätt
handlar om människomöten och kraften av lärande i ett socialt sammanhang.
Sandström (2014) argumenterar för att inkludering kan förstås ur ett sociokulturellt
perspektiv, eftersom relationen mellan elever och lärare inverkar på elevens lärande.
Lärare är kulturella varelser, vilket leder till att de bättre förstår de elever som har
liknande sociokulturellbakgrund som de själva. Sociokulturella faktorer inverkar bland
annat på hur lärare ser på elevers stödbehov. För att bedömningen ska bli mer
nyanserad och tillgodoses på ett adekvat sätt borde, enligt Sandström, lärare använda
sig mer av horisontell kommunikation, vilket innebär att läraren genuint bejakar
elevens perspektiv. Vygotskij menade att det är viktigt hur en vuxen förhåller sig till
barnets lärande, förklarar Hwang och Nilsson (2019). En mer person som har utvecklat
abstrakt tänkande kan hjälpa barnet i dess utveckling genom att låta det möta
utmaningar och få pröva sin förmåga med stöd av någon annan. Detta kallade
Vygotskij proximal utveckling. Den proximala utvecklingen hittas mellan de saker
barnet behärskar och de barnet inte ännu klarar av själv men klarar med hjälp av någon
annan. (Hwang & Nilsson, 2019, s. 73.).
Teorin om sociokulturellt perspektiv behöver inte begränsas till relationen mellan barn
och vuxna, fastän sådana exempel ofta används, utan går också att applicera på lärande
och utveckling hos vuxna som lär av varandra i en gemenskap. Inkluderingen har
således inte bara inverkan på elevernas lärande, utan också på lärarnas. I denna
avhandling är fokus på lärarstuderande som samverkar och samundervisar, därför är
inkludering ur ett sociokulturellt perspektiv relevant för denna avhandling. Genom det
sociokulturella perspektivet kan man förstå studerandenas lärande som en produkt av
deras samverkan. I nästa kapitel presenteras samundervisning som en form av
samverkan mellan lärare.

10

Jenna Häger

3 Samundervisning som en form av samverkan
I detta kapitel beskriver jag samundervisning som en undervisningsform som grundar
sig på samverkan och inkludering. Inledningsvis redogör jag för lärarsamverkans roll
för att främja inkludering. Jag beskriver modeller och roller i samundervisningen.
Dessutom redogör jag för för- och nackdelar med samundervisning generellt och med
avseende på modersmålsundervisning. Slutligen presenterar jag tidigare forskning
inom området studerande som samundervisar.

3.1 Samverkan mellan lärare som grund för samundervisning
Cook och Friend (2010) och Friend och Cook (2014) beskriver samverkan (eng.
collaboration) som en stil. Friend och Cook (2014) menar att samverkan är en stil i
den bemärkelse att vi använder oss av olika förhållningssätt i interaktioner med andra.
Enligt Cook och Friend (2010) grundar sig samundervisning på samverkan (Cook &
Friend, 2010) därför beskriver jag faktorer som påverkar samverkan, som en grund för
samundervisning, i detta kapitel.
Mitchell (2015) resonerar kring fördelar med att undervisa i samverkan med andra.
Han nämner tre huvudsakliga fördelar. För det första nämner han synergi, vilket
betyder att den verkan som sammanslagna krafter har är större än verkan av enskilda
personer. Vidare lyfter han fram att samverkan motverkar professionell isolering,
eftersom lärare som samverkar lär av varandra och på så sätt tar del av och delar med
sig av sin professionella utveckling. Slutligen framhäver Mitchell (2015) fördelar för
elever om deras lärare samverkar. Samverkan mellan lärare gynnar elever i behov av
särskilt stöd tack vare olika insatser som kan ordnas utifrån samverkan. Samverkan
mellan lärare gynnar alltså inte bara lärares utveckling och inkludering. Det finns bland
annat belägg för att skolor där lärare samverkar också har elever som presterar bättre
(Goddard, Goddard & Tschannen-Moran, 2007; Miller, Goddard, Goddard, Larsen &
Jacob, 2010). På grund av den breda definitionen av samverkan, att förhållningssättet
endast existerar i strävan efter något, är det svårt att granska forskning om samverkan
enligt Cook och Friend (2010). Forskning innefattar ofta mer specifika aktiviteter,
såsom samundervisning eller konsultation, snarare än samverkan som sådant, fortsätter
Cook och Friend (2010).

11

Jenna Häger
Trots detta finns en del forskning. Shakenova (2017) har i en litteraturstudie undersökt
faktorer som begränsar eller gynnar lärarsamverkan. I studien presenterar Shakenova
tre faktorer som begränsar lärarsamverkan: tid, mikropolitik, och kultur. Litteraturen
som Shakenova analyserat lyfter bland annat fram känslan av att vara överväldigad,
otillräcklig gemensam tid med kollegor och överbelastade lärare, som beskrivningar
av tidsbrist. Murawski (2009) menar att tidsbrist också är en faktor som kan hindra
specifikt samundervisning. Även om samundervisningen efter en tid kan leda till att
tid faktiskt kan frigörs för lärarna, så har många svår att initialt hitta tid för samarbetet.
Vidare har Shakenova (2017) identifierat mikropolitik, ett sätt för grupper och
individer att använda sin informella och formella makt som ett sätt att uppnå sina mål,
som en försvårande faktor för samverkan mellan lärare. Friend och Cook (2014) menar
att jämlikhet är ett fundamentalt kriterium för samverkan. Alla som ingår i
gemenskapen ska ha lika stor makt att ta beslut för att samverkan ska kunna finnas.
Samverkan grundar sig på delat ansvar över både delat deltagande i olika uppgifter
och beslutsfattande, poängterar Friend och Cook (2014). Det betyder inte att alla måste
delta lika mycket i alla moment eller att uppgifter måste delas upp jämlikt, utan att alla
ska aktivt delta och vara en del av beslutsfattande.
Shakenova (2017) refererar till Hargreaves och Fullan som listar tre olika typer av
kulturer som kan hindra samverkan. Kultur kan begränsa samverkan mellan lärare om
samverkan är kontrollerat från högre instanser och inte självvalt. Murawski (2009)
menar dock att administrativt stöd är viktigt för lyckad samundervisning. Friend och
Cook (2014) redovisar en liknande aspekt som Shakenova. De menar att man inte kan
tvinga någon till samverkan, utan att det måste vara frivilligt, eftersom det handlar om
ett förhållningssätt i interaktion med andra. Om det råder konkurrens mellan grupper
som har egna mål kan det resultera i konflikter, fortsätter Shakenova (2017). Om lärare
endast arbetar med varandra korta tidsperioder och inte delar värderingar kan
samverkan lärare emellan också begränsas.
Shakenova (2017) nämner två övergripande faktorer som gynnar lärarsamverkan:
strukturella förhållanden och interpersonell dynamik. Strukturella förhållanden
innefattar flera olika områden som Shakenova sammanfattat till gemensamma mål,
formell tid att mötas, informell tid att mötas, delande med kollegor, en fysisk plats att
mötas på och observation av kollegor. Interpersonell dynamik innefattar faktorerna
12

Jenna Häger
dialog och aktivt deltagande, pålitlighet, positiva attityder gentemot undervisning,
delad vision och förståelse, öppenhet och respekt och lärarinitiativ. Murawski (2009)
är inne på samma spår och menar att personlighet kan påverka lärarnas möjlighet att
samarbeta och kommunicera. Ifall lärarna som ska samundervisa inte trivs tillsammans
kan både lärarna och eleverna blir påverkade av en eventuell negativ stämning. Friend
och Cook (2014) nämner liksom Shakenova gemensamma mål som viktigt för
samverkan. De förklarar att de som samverkar med varandra måste ha minst ett
gemensamt mål. Målet måste vara specifikt och viktigt för att upprätthålla det
gemensamma engagemanget. Slutligen nämner Friend och Cook (2014) delade
resurser och delat ansvar över resultatet av samverkan som karaktäristiskt för
samverkan.
Ytterligare några faktorer kan hindra lärare från att upprätta fungerande
samundervisning. Bristande utbildning i samundervisning kan leda till att lärare som
samundervisar får en dålig bild av samundervisningen som kräver mycket resurser av
lärarna eftersom det själva måste lista ut vad samundervisning egentligen innebär.
Andra faktorer som kan hindra en lyckad samundervisning är begränsade resurser,
problem med schemaläggning. Ännu en utmaning som kan göra samundervisningen
svårare är att lärare är rädda för att ge upp kontrollen för klassen, eleverna, schemat
eller innehållet. (Murawski, 2009).

3.2 Samundervisningsmodeller
Det finns många olika sätt att namnge och dela upp samundervisningsmodeller. Villa
m.fl. (2013) delar in samundervisning i fyra olika modeller: assisterande
samundervisning, parallell samundervisning, komplementär samundervisning och
teamundervisning. Friend, Cook, Hurley-Chamberlain och Shamberger (2010, s. 12)
anger sex olika modeller som kan översättas till en undervisar, en observerar,
stationsundervisning,

parallellundervisning,

alternativ

undervisning,

teamundervisning och en undervisar, en assisterar. Sundqvist (2014) använder sig av
de fyra modellerna som Villa m.fl. (2013) presenterar men lägger till
stationsundervisning som är en av modellerna som Friend och Cook (2010) använder
sig av. I den här avhandlingen kommer jag att följa Sundqvists (2014) sätt och använda
mig av Villa m.fl:s (2013) modeller men lägga till stationsundervisning. Jag använder
13

Jenna Häger
det här sättet att dela in samundervisningmodeller eftersom det är en indelning som
jag var bekant med från tidigare och för att benämningarna på de olika modellerna är
mer praktiska. Nedan presenteras modellerna mer ingående en efter en. Villa m.fl.
(2013, s. 72) vill inte ordna samundervisningsmodellerna i en hierarki, fastän
teamundervisning ofta pratas om som en mer komplicerad modell jämfört med de
andra modellerna och assisterande samundervisning beskrivs ofta som en modell som
används av ovana samundervisare.
Assisterande samundervisning
Assisterande samundervisning betyder att det finns en primär lärare som ansvarar för
undervisningen och den andra har rollen av en assistent (Villa m.fl, 2013; Dettmer
m.fl., 2013). Ansvarsfördelningen kan se ut på olika sätt, antingen kan huvudläraren
ansvaret för största delen av planeringen ensam medan den assisterande läraren har
minimalt planeringsansvar eller så kan planeringen vara jämn fördelad mellan de två
lärarna och modellen assisterande samundervisning används som ett moment under en
lektion helt enkelt för att det är det mest användbara sättet att arrangera
undervisningen. Den assisterande läraren kan också exempelvis gå runt och stödja
elevernas lärande eller hjälpa till med uppgifter. (Villa m.fl., 2013.)
Det är vanligt att assisterande samundervisning är den modell som lärare börjar med
att använda då de börjar samundervisa eller om det inte finns tid för gemensam
planering. Vid assisterande samundervisning har den assisterande läraren möjlighet att
observera rutiner i klassrummet, lära känna eleverna och lärarens arbetssätt.
Assisterande samundervisning kan också användas om en av de samundervisande
lärarna inte har så stor kunskap om ämnet som undervisas. (Villa m.fl., 2013.)
Assisterande samundervisning är den mest använda modellen är enligt Scruggs m.fl.
(2007) och Bryant Davis m.fl. (2012).
Villa m.fl. (2013, s. 36) nämner några utmaningar med assisterande samundervisning.
Dels gäller det att se upp så att den assisterande läraren inte fastnar vid enskilda elever
och därför blockerar elevens interaktion med andra elever. Villa med kollegor menar
att det kan ha en stigmatiserande effekt och att varken eleven eller den assisterande
läraren ses som en del av klassgemenskapen. Vidare menar Villa med kollegor att det
finns en risk att den assisterande läraren inte får använda sin kompetens om man vid
14

Jenna Häger
samundervisning använder sig av modellen assisterande samundervisning. Den
ojämna fördelningen av ansvar kan kännas vid både för huvudläraren, i många fall
klassläraren, eftersom merparten av arbetsbördan ligger på hen, medan specialläraren,
som ofta får eller tar den assisterande rollen, inte känner att de får användning av sin
professionalitet. Den assisterande läraren kan känna sig som en medhjälpare och risken
finns att eleverna också upplever hen så förklarar Dettmer m.fl., 2013. För att undvika
detta bör rollerna variera, fortsätter Dettmer m.fl., 2013. Mellan en klasslärare och
speciallärare kan assisterande samundervisning visa sig genom att specialläraren går
igenom strategier inför ett prov tillsammans med en elev eller ger personlig feedback
på en elevs sociala samspel (Villa m.fl., 2013).
Komplementär samundervisning
Komplementär samundervisning kan beskrivas som en samundervisningsmodell där
den ena samundervisande läraren gör något som förstärker den andra lärarens
undervisning. En lärare bär alltså huvudansvaret för att presentera innehållet åt
eleverna och den andra kompletterar med exempel, jämförelser eller bidrar genom att
sänka tempot på undervisningen. Fastän en lärare bär det huvudsakliga ansvaret så är
båda lärarna aktiva i att förmedla innehållet åt eleverna. Komplementär
samundervisning erbjuder möjligheter att presentera innehållet på varierande sätt för
eleverna, exempelvis kan man använda sig av parafrasering, det vill säga att den
kompletterande lärarens omskriver eller förklarar vad den första läraren sa eller
använda tekniska hjälpmedel eller tavlan som stöd. Den kompletterande läraren kan
också ställa frågor om instruktioner eller fakta, vilket betyder att den kompletterande
läraren kan bidra till att influera undervisningen på ett positivt sätt, även om hen inte
har samma kunskap som den primära läraren. (Villa m.fl., 2013, s. 53–54.)
Villa m.fl. (2013) nämner några eventuella fallgropar att se upp för om man använder
sig av komplementär samundervisning. Risken är att lärare blir så uppfyllda av sin
undervisning med kollegan att de glömmer att hålla koll på elevernas lärande under
lektionen. Det finns också en risk att lärarna tar upp för mycket taltid, glömmer att
inkludera elevernas input eller upprepar varandras uttalanden. Ytterligare en risk om
man använder sig av komplementär samundervisning är att lärarna fastnar i sina roller
och den ena alltid blir huvudlärare och den andra kompletterande lärare, vilket kan

15

Jenna Häger
leda till att eleverna ser den ena som den riktiga läraren. Villa med kollegor
rekommenderar därför att man varierar rollerna.
Parallell samundervisning
Parallell samundervisning beskrivs av Villa m.fl. (2013, s. 43) som en modell där de
samundervisande lärarna undervisar olika elevgrupper på samma tid i klassrummet.
Lärarna kan arbeta med samma eller olika stoff med de olika elevgrupperna. Eleverna
kan delas upp jämt mellan lärarna eller så kan en lärare undervisa en mindre grupp av
elever medan den andra har hand om majoriteten. Den höga ljudnivån som uppstå i
klassrummet när många aktiviteter pågår samtidigt som en eventuell nackdel med
parallell samundervisning. Villa m.fl. (2013) föreslår att man kan planera och stämma
av med varandra regelbundet och gå igenom lektionsmomenten genom att visa modell
för att säkerställa att undervisningen sker så som den är planerad.
Stationsundervisning
Stationsundervisning beskrivs av Villa m.fl. (2013) som undervisning där eleverna
arbetar i grupper med skolpersonal såsom samundervisande lärare, speciallärare som
stöd eller individuellt. Elevgrupperna roterar, under en lektion eller flera, kring
stationerna. Stationsundervisning möjliggör att en lärare får arbeta med alla elever
under en lektion eftersom de roterar från station till station (Dettmer m.fl., 2013).
Också i stationsundervisning, liksom i parallell undervisning, är det viktigt att
kommunicera kring stationernas utförande. (Villa m.fl., 2013).
Teamundervisning
Villa m.fl. (2013, s. 61) likställer teamundervisning med en vacker dans. Med det
menar författarna att det är en komplicerad process där parterna känner varandra väl.
Ledorden som Villa med kollegor nämner gällande teamundervisning är tillit, träning,
flexibilitet och förutseende. Idén med den här samundervisningsmodellen är att båda
lärarna gör det som en lärare vanligtvis skulle göra. Det innebär att båda bär ansvaret
för

planeringen,

undervisningen

och

utvärderingen.

Organiseringen

av

teamundervisning kan ske på många olika sätt. Det kan vara så att lärarna turas om att
förmedla olika saker på lektionen, en lärare kan ha större ansvar över inledningen av
lektionen medan den andra avslutar lektionen eller så byter lärarna roller smidigt

16

Jenna Häger
genom hela lektionen. I teamundervisning rör sig lärarna mellan de olika
samundervisningsmodellerna utifrån elevernas mångfacetterade behov.
Villa m.fl. (2013, s. 62) hävdar att teamundervisning kräver med planering ansikte mot
ansikte och processen att uppnå teamundervisning kan vara tidskrävande.
Utmaningarna

med

teamundervisning

är

liknande

som

i

komplementär

samundervisning. Lärarna får se upp för att de pratar för mycket, upprepar sig,
glömmer att övervaka elevernas lärande och eller avbryter varandra på fel tidpunkt.

3.3 Roller och ansvarsfördelning
Tydlig rollfördelning stärker samundervisningen. Det är viktigt att lärare diskuterar
värderingar,

jämlikhet,

irritationsobjekt

för

klassrumsrutiner,
att

klargöra

disciplin,

rollerna.

feedback,

ljudnivå

Stationsundervisning

och
som

samundervisningsmodell passar bra om lärarna har olika undervisningsstilar eftersom
båda lärarna ansvarar för undervisning vid sin respektive grupp vilket skapar jämlikhet
mellan lärarna. (Friend & Cook, 2014.) Forskning visar dock att den jämlikheten inte
alltid förverkligas. Enligt Takala och Uusitalo- Malmivaara (2012) tar alla lärare
förutom speciallärare oftast rollen som huvudlärare i en samundervisningssituation.
Speciallärarna föredrar att inte dela in i roller och en disciplinerande roll är lika vanlig
som en roll som huvudlärare. Enligt Scruggs, Mastropieri och McDuffie (2007) får
specialläraren ofta en underordnad eller assisterande roll. Anuar (2016) menar ändå att
det är viktigt att specialläraren har en aktiv roll för att samundervisningen ska vara
lyckad.
Stefanidis och Strogilos (2015) har undersökt lärares attityder gentemot
ansvarsfördelningen i samundervisning och kommit fram till att klasslärares och
speciallärares attityder gentemot ansvarsfördelning skiljer sig, vilket grundar sig i
erfarenhet och rollfördelning. Lärare med mer erfarenhet av samundervisning hade
bättre attityd mot speciallärares aktiva roll och klasslärares ansvar för elever med
funktionsnedsättningar. Takala och Uusitalo-Malmivaara (2012) lyfter fram att lärare
ser oklar rollfördelning och bristande kommunikation som utmaningar i
samundervisning. Hang och Rabrens (2009) resultat visade att båda lärarna som
samundervisade upplevde sig ha mer ansvar över elevernas beteende. Vidare
17

Jenna Häger
diskuterar de om det kan ha att göra med bristande förståelse för lärarnas
ansvarsområden.
Utifrån forskningen kan man skönja vissa svårigheter i samarbetet mellan olika
lärargrupper. Specialklasslärare arbetar gärna med andra specialklasslärare medan
klasslärare föredrar en annan klasslärare som samundervisningspartner (Saloviita &
Takala, 2010; Takala & Uusitalo-Malmivaara, 2012). Takala och UusitaloMalmivaaras (2012) forskning visar dock att speciallärare oftare samundervisar
tillsammans med klasslärare eller ämneslärare än vad de gör med andra
specialklasslärare eller speciallärare. Flera studier har visat på utmaningar med
samarbete och samundervisning. Ett fåtal, endast 5 procent, lärare har dock rapporterat
negativa erfarenheter av samundervisning enligt Saloviita och Takalas (2010) studie.
De utmaningar som samundervisningen kan präglas av är olika undervisningsstilar
(Takala & Uusitalo-Malmivaara, 2012), bristande kunskap om samundervisning och
brist på tid att samundervisa (Saloviita & Takala, 2010). Bryant Davis m.fl. (2012)
visar i sin studie att lärare som samundervisar också i någon grad samplanerar sina
lektioner, fastän den vanligaste utmaningen lärare upplever med att samundervisa är
att det inte finns någon tid att planera (Saloviita & Takala, 2010; Takala & UusitaloMalmivaara, 2012). Lärare anser att det också finns flera fördelar med
samundervisning. Takala och Uusitalo-Malmivaara (2012) rapporterade fem olika
teman: delande och välmående, professionell utveckling, kvalitet i undervisningen, tid
för eleverna och lugn i klassen.

3.4 För- och nackdelar med samundervisning
Det finns mycket forskning där man undersökt olika för- och nackdelar med
samundervisning både ur elevers och lärares perspektiv. Hang och Rabren (2009)
undersöker samundervisning ur både lärares och elevers perspektiv. Eleverna som
deltog i studien hade alla någon funktionsvariation. Speciellt speciallärare upplevde
att samundervisningen bidrog med tillräcklig stöd för elever som var i behov av det.
Hang och Rabren (2009) föreslår att orsaken till det var att speciallärare har mer ansvar
över att se till att eleverna som behöver stöd får det och därför också upplevde att
eleverna fick tillräckligt stöd. Enligt lärarna och eleverna som deltog i studien ledde
samundervisning till att elever med funktionsvariation lärde sig mer och fick bättre
18

Jenna Häger
självförtroende och tillräcklig med stöd. Deltagarna rapporterade dessutom att
eleverna uppvisade bättre beteende under lektioner som samundervisades. I Hang och
Rabrens (2009) studie rapporterade lärarna att eleverna förbättrade sina prestationer
under året de samundervisade.
Rytivaara & Kershner (2012) genomförde en fallstudie där de undersökte två lärares
professionella utveckling i samundervisningskontext. De kom bland annat fram till att
lärare lär av varandra genom reflektion, att experiment är en viktig del av den
professionella utvecklingen och att autonomi och pålitlighet är två viktiga faktorer för
att lärare ska kunna ta utnyttja samundervisning för en professionell utveckling.
Wexler, Kearns, Lemons, Mitchell, Clancy, Davidson, Sinclair och Wei (2018) har
bland annat undersökt hur speciallärare och ämneslärare samundervisade
modersmållektioner. Resultaten visade att ämneslärarna ledde undervisningen fyra
gånger mer än speciallärarna och att lärarna ledde undervisningen tillsammans cirka
35 procent av tiden.
Parker (2010) jämförde, i sin studie, elevers betyg för att mäta samundervisningens
påverkan. Det fanns ingen signifikant skillnad i prestation mellan elever i
allmänundervisning som fått delta i samundervisning och inte fått delta i
samundervisning då det gällde undervisning i modersmål. Deltagarna i studien gick i
10:de klass och data grundar sig på ett standardtest i Florida. Gonzalez (2015) som
också undersökte elever i 10:de klass utifrån ett standardtest i Kalifornien och jämförde
elevers poäng, rapporterar liknande resultat, nämligen att det inte fanns någon
signifikant skillnad mellan de som deltagit i samundervisning och de som blivit
undervisade av en lärare.
Sundqvist och Lönnqvist (2016) har fått blandade resultat i sin litteraturstudie där de
sammanställer för- och nackdelar med samundervisning. Deras resultat visar att
samundervisning för med sig fördelar relaterat till inlärning, beteende och sociala samt
psykiska aspekter. Nackdelarna som de redogör för rör det sociala samspelet,
exempelvis att elever som får specialpedagogiskt stöd har mindre kontakt med
allmänläraren under samundervisning. Konsekvensen av det kan vara att eleven ändå
blir exkluderad resonerar Sundqvist och Lönnqvist (2016). Författarna rapporterar
19

Jenna Häger
också neutrala resultat. Sundqvist och Lönnqvist (2016) reflekterar över huruvida
samundervisning måste höja elevernas prestationsnivå för att anses vara ett godtagbart
arbetssätt. Om eleverna presterar lika bra när de blir samundervisade som de
undervisas i segregerade miljöer kan även neutrala resultat tolkas positivt i ljuset av
de sociala och psykologiska fördelar som samundervisning bidrar med resonerar
Sundqvist och Lönnqvist (2016).

20

Jenna Häger

4 Samundervisning i lärarutbildning
I det här kapitlet beskriver jag hur klass- och speciallärarutbildningen ser ut i
Finland generellt och med tanke på obligatoriska praktikperioder. Vidare beskriver
jag tidigare forskning om lärarstuderande som samundervisar.

4.1 Klass- och speciallärarutbildning i Finland
Lärarutbildningen i Finland har sedan 1970-talet skett på universitet och utbildningen
är forskningsbaserad (Jakku- Sihvonen & Niemi, 2006, s.11). Klass- och
speciallärarutbildningen omfattar 5 år av studier indelat i 180+120 studiepoäng på
kandidat- respektive magisternivå (Åbo Akademi). Nedan presenteras vilka moment i
klass- och speciallärarutbildningen som tangerar samundervisning eller samarbete
mellan lärare baserat på studiehandböckerna för respektive utbildning vid Åbo
Akademi.
Praktikperioder och samarbete
Under lärarutbildningen vid Åbo Akademi har både klasslärare och speciallärare fyra
obligatoriska praktikperioder som alla är fyra kalenderveckor långa. I nuläget finns det
en praktik för klasslärarstuderanden vars lärandemål betonar samarbete med
medstuderande och handledare. I speciallärarstuderandenas lärandemål för praktikerna
finns två punkter där samarbete betonas. I en praktik betonas, liksom för
klasslärarstuderanden, samarbete med medstuderanden och handledare, men i en
annan praktik kommer också yrkesövergripande och mångprofessionellt samarbete
fram. Bedömningskriterierna för båda studerandegruppernas praktiker innehåller
också en punkt där samarbete med medstuderande och handledare lyfts fram. (Åbo
Akademi). Enligt Jakku-Sihvonen och Niemi (2006, s. 53) spelar den praktiska delen
av lärarutbildningen en viktig roll i att bland annat utveckla pedagogiskt tänkande och
för att skapa ett eget sätt att vara lärare på.
Klasslärare studerar lärarinriktad pedagogik som huvudämne medan speciallärare
läser specialpedagogik som huvudämne. Samundervisning är ett ämne som kommit att
höra till speciallärarens område fastän det berör klasslärare lika mycket. Vid Åbo
Akademi läser klasslärare endast 5 studiepoäng obligatorisk specialpedagogik fastän
klasslärare också förväntas undervisa klasser heterogena grupper och elever med
21

Jenna Häger
specialpedagogiska behov. I kursbeskrivningen framkommer det bland annat att
studerande ska tillägna sig beredskap för inkludering i skolan och ha grundläggande
kunskap om trestegsstödet. Samundervisning nämns inte men samarbete nämns som
en allmänfärdighet som ingår i kursen. (Åbo Akademi, u.å.). Det finns olika vägar att
gå för att bli behörig speciallärare men för att bli behörig bör man ha läst minst 60
studiepoäng specialpedagogik (Förordning om behörighetsvillkoren för personal inom
utbildningsväsendet 986/1998). Specialpedagogikstuderanden avlägger främst en
kurs där lärandemål såsom att känna till viktiga begrepp inom inkludering och känna
till

arbetsformer

som

främjar

inkludering

förekommer.

(Åbo

Akademi.)

Sammanfattningsvis kan man konstatera att utbildningen i specialpedagogik består av
avsevärt mer kurs- och praktikinnehåll som handlar om samundervisning, även om
samundervisningen också berör klasslärarstuderanden. Den här avhandlingen
produceras inom ramarna för det nationella projektet Vi stöder tillsammans! där Åbo
Akademi deltar genom att utveckla samundervisning i lärarutbildningen (Tuetaan
yhdessä, u.å.).

4.2 Tidigare forskning om studerande som samundervisar
Sökningen efter tidigare forskning om studerande som samundervisar genomfördes på
söktjänsten Finna med sökorden co-teaching och preservice teachers. Sökningen gav
drygt 250 träffar varav de mest relevanta artiklarna med tanke på roller och modeller i
samundervisning valdes ut till detta kapitel.
Shin, Lee och Mckenna har undersökt klass- och speciallärarstuderandes erfarenheter
av samundervisning. Shin, Lee och McKenna (2016) identifierade 6 olika områden
som lärarstuderande lyfte i fråga om samundervisning: ömsesidig kommunikation,
bemötande

av

elevers

behov,

personlighetens

påverkan,

utmaningar

i

samundervisning, förändrad syn på samarbete och olika syn på innehållskunskap.
I litteraturstudien kom det fram att den ömsesidiga kommunikationen hjälpte bland
annat studerandena att dela idéer och få nya perspektiv. Dessutom noterade
studerandena att kommunikationen mellan såväl varandra som fälthandledare hjälpte
dem

att

planera

effektiva

lektioner

för

eleverna.

Vidare

bidrog

samundervisningssituationer till att lärarstuderanden fick möjlighet att reflektera över
22

Jenna Häger
hur de bättre kunde stödja elevers mångskiftande behov genom åtgärder och
differentiering.
I flera av de studier som Shin m.fl. (2016) inkluderat i sin studie framkom det att
personlighet spelar stor roll i studerandenas upplevelser av samundervisning. Både
speciallärare och allmänlärare upplevde utmaningar i samundervisningen på grund av
olikheter med samundervisningspartnern när det kom till stil och perspektiv.
Studerandena upplevde att de måste lära känna samundervisningspartnerns
personlighet för att samundervisningen ska lyckas. Detta fick också studerandena att
reflektera över sin egen personlighet och behovet att kompromissa.
En av de utmaningar som lärarstuderandena upplevde med samundervisning, enligt
Shin m.fl.:s (2017) studie, var brist på tid att planera och kommunicera, vilket ibland
ledde till svårigheter med samarbetet. Vidare fann forskarna att en del av
speciallärarstuderandena hade rapporterat att de kände sig som assistententer när de
samundervisade

med

allmänlärare.

Ytterligare

en

faktor

som

försvårade

samundervisning var olika synpunkter på hur klassen skulle ledas vad gäller
exempelvis elevers beteende. Shin m.fl. (2016) rapporterar förändrad syn på samarbete
som ett område som ofta kom fram i de artiklar de undersökte. I flera artiklar som hade
valts ut till studien kom det fram att lärarstuderanden hade lärt sig vikten av samarbete
genom

deras

erfarenheter

av

samundervisning.

Studerandena

hade

efter

samundervisningen fått en positivare bild av arbetssättet.
De fem första områdena som Shin m.fl. (2016) rapporterade var gemensamma
erfarenheter av både klass-och speciallärare medan den sista punkten skiljer sig åt
mellan klasslärare och speciallärare. Speciallärare kände att de inte hade tillräcklig
kunskap om ämneskunskaper i planering, utveckling och effektiv undervisning medan
klasslärare kände att de inte hade tillräckliga kunskaper om specialpedagogiska
begrepp och undervisningsstrategier för elever med funktionsvariation.
Baeten och Simons (2014) har i sin litteraturstudie undersökt samundervisning som en
del av lärarutbildningen. Författarna fann att en rad olika modeller användes i
samundervisningen:
samundervisning,

observationsmodellen,
jämlikhetsmodellen,

coachmodellen,

sekventiell

samundervisning,

assisterade
parallell
23

Jenna Häger
samundervisning,

stationsundervisning

och

teamundervisning

(skribentens

översättning). Baeten och Simons (2014) undersökte också för- och nackdelar med
lärarstuderandes samundervisning. Fördelarna med att inkludera samundervisning i
lärarstuderandes utbildning sammanfattades i fyra olika punkter. Lärarstuderanden
upplevde mer emotionellt och professionellt stöd av sina medstuderanden. Stödet kan
förklaras genom att studerandena är på samma nivå och de känner därför att de kan
dela med sig om med- och motgångar med varandra. Dessutom är medstuderanden en
källa till information och kunskap som kan användas vid planering och undervisning.
Studeranden

får

en

känsla

av

gemenskap

och

delat

ansvar

i

samundervisningsprocessen. Den andra fördelen som författarna listar är ökad dialog
om lärande och undervisning. Studeranden kan dela såväl misslyckade som lyckade
situationer med varandra och dela idéer. Tack vare dialogen får de ett bredare
perspektiv. Det kan kännas lättare att diskutera med en jämlike i förhållande till en
erfaren handledare. Detta gäller både när studerande ville fråga den andra om en åsikt
och ifrågasätta den andras tillvägagångssätt.
Samundervisningen förde också med sig fördelar gällande professionell utveckling.
Att observera, få och ge feedback och att undervisa tillsammans med en jämlik lärare
ledde till att lärarstuderanden utvecklade sina didaktiska, pedagogiska, och
klassrumsrelaterade förmågor. Lärarstuderande är exempelvis mer benägna att ta
pedagogiska risker för att de vet att deras samundervisningspartner är nära till hands
och stöder om det behövs. Det leder i sin tur till att lektionerna blir mer varierade och
har högre kvalitet än individuella lektioner. Lärarstuderanden som samundervisade
rapporterade också att de lärde sig mera av handledaren än de studeranden som
undervisade ensam. Den sista fördelen som Baeten och Simons (2014) rapporterar om
är personlig utveckling. Studeranden kände sig mer självsäkra att prova på nya
tillvägagångssätt och presentera idéer till handledaren. Den ökade självkänslan leder
till att de är mer mottagliga för kritik och förslag. Studerande som samundervisar
upplever mer kontroll över vad de ska undervisa och hur de ska undervisa gentemot
de som undervisar ensamma. Dessutom får de som samundervisar större ansvarskänsla
över klassrumssituationen.
Baeten och Simons (2014) rapporterar också nackdelar med att lärarstuderande
samundervisar. Forskarna identifierar fem olika nackdelar. För det första nämner de
24

Jenna Häger
bristen på kompabilitet mellan samundervisningsparen. Det kan bli ett problem om det
finns grundläggande skillnader mellan de som ska undervisa till exempel om deras
personligheter, åsikter eller syn på undervisning skiljer sig. Ojämn arbetsfördelning
kan också vara en faktor som förhindrar ett effektivt samarbete. Vidare kan jämförelse
bli ett problem vid samundervisning. Om de personer som samundervisar tillsammans
jämför sig med varandra leder det till konkurrens och ångest. En tredje svårighet i
samundervisning kan vara ge feedback åt samundervisningspartnern, i synnerhet om
det inte finns tillit och respekt i relationen mellan dem. Ökad arbetsmängd presenteras
också som en nackdel. Samundervisning kan vara tidskrävande men det kan å andra
sidan vara nödvändigt eftersom också dialogen ökar. Slutligen argumenterar
studeranden att de har mindre erfarenhet av att undervisa individuellt vilket leder till
att de tror att de blir beroende av sin partner och inte är lika förberedda för arbetet som
lärare.
Hoppey och Mickelson (2017) har i en kvalitativ studie undersökt lärarstuderandes
samundervisning för att utveckla färdigheter i samverkan, studerandens förmåga att
inkludera elever i vanliga klassrum och strukturerna kring lärarstuderandenas
partnerskap. De huvudsakliga resultaten i studien var att välplanerat partnerskap kan
förbereda lärarstuderanden för att inkludera elever genom att de tillskansar sig kunskap
och färdigheter. I studien framkom det att lärarstuderandena upplevde kollegialitet och
delat ansvar med de studerandena som de arbetade tillsammans med. Bland annat lyfte
studerandena fram att de lärde sig mer om inkludering och att de tillsammans kunde
skapa ett partnerskap där de kunde inkludera elever.
De studeranden som deltog i Hoppey och Mickelsons (2017) studie hade mentorer som
bland annat stödde dem i planering och rollfördelning kopplat till samundervisning.
Det framkom i intervjuerna som gjordes med studerandena att detta vara något som de
värdesatte. En del utmaningar uppstod också i samundervisningen exempelvis när
studerandena hade olika tankar om hur de skulle genomföra en lektion, och också i det
fallet var mentorn till hjälp genom att hjälpa studerandena att kompromissa.
Samundervisningen ledde i slutända till att studerandena lärde sig att lyssna på
varandra, respektera olika synvinklar och skapa konsensus.

25

Jenna Häger

5 Metod och genomförande
I detta kapitel beskrivs inledningsvis avhandlingens syfte och forskningsfrågor.
Därefter presenteras projektet Vi stöder tillsammans och undersökningens
datainsamlingsmetoder. Dessutom redogörs dataanalys och avslutningsvis berörs
trovärdighet, tillförlitlighet och etiska aspekter.

5.1 Syfte och forskningsfrågor
Syftet med denna avhandling är att undersöka hur lärarstuderande organiserar
samundervisning i modersmål. Som nämndes i kapitel 1.2 har följande
forskningsfrågor formulerades utifrån syftet:
1.

Vilka modeller använder studerandena i samundervisningen och hur
beskriver studeranden själva användningen av modellerna?

2.

Vilka roller framträder i studerandenas samundervisning och hur
beskriver studerandena själva sina roller?

Med hjälp av de två forskningsfrågorna strävar jag efter att få svar på hur
lärarstuderande organiserar samundervisning genom det observerbara och genom
studerandenas egna tankar om hur de organiserar samundervisning. I båda
forskningsfrågorna eftersträvar jag att se vilka modeller som används, vilka roller som
studerande generellt har och vilka roller speciallärarstuderande respektive
klasslärarstuderande har. I båda forskningsfrågorna är fokus på planeringen och
genomförande i undervisningsprocessen.
Syftet

och

forskningsfrågorna

ligger

som

grund

till

valet

av

metod,

datainsamlingsmetod och forskningsansats. Under avhandlingsprocessen har
forskningsfrågorna justerats för att de så bra som möjligt ska uttrycka min
frågeställning.

26

Jenna Häger

5.2 Projektet Vi stöder tillsammans
Projektet Vi stöder tillsammans, som den här avhandlingen är en del av, är ett
samarbete mellan sex universitet i Finland (Uleåborg, Helsingfors, Åbo, Joensuu och
Rovaniemi och Åbo Akademi). Projektet är ett mångvetenskapligt samarbete där
många experter och skolor är delaktiga. Målet med projektet innefattar fyra olika
teman: samundervisning, pedagogisk konsultation, positiv pedagogik och digitaliserad
undervisning. Åbo Akademis del i projektet är att utveckla lärarstuderandes
möjligheter att pröva på samundervisning under praktikperioder. Den här
avhandlingen

skrivs

inom

ramarna

för

projektet

och

kan

bidra

till

kunskapsutvecklingen när det gäller framtida praktiker där studerande får pröva på
samundervisning. (Tuetaan yhdessä, uå).

5.3 Kvalitativ forskningsmetod och hermeneutisk ansats
Kvalitativa metoder fungerar bra om man vill studera människors sätt att agera eller
sätt att resonera eller reagera och är därför passande för frågeställningen i den här
avhandlingen (Trost, 2010, s. 32). Denscombe (2018, s. 23–25) listar några punkter
som beskriver infallsvinklarna i kvalitativ forskning. Kvalitativ forskning innefattar
enligt Denscombe (2018, s.23) få informanter och händelser där fokus är på detaljerade
beskrivningar. I min avhandling strävar jag efter att ingående beskriva studerandes
tillvägagångssätt och tankar, vilket betyder att den kvalitativa metoder lämpar sig för
min undersökning. Jag genomför undersökningen med få informanter och samlar in
data från ett begränsat antal händelser. Kvalitativa studier tenderar också att ha ett
helhetsperspektiv jämfört med kvantitativa studier där man fokuserar på enskilda
variabler (Denscombe, 2018, s. 23), vilket också stämmer överens med min
avhandling. Jag eftersträvar inte att ta fasta på enskilda variabler, utan att få en
helhetsbild

av

studerandes

användning

av

modeller

och

roller

inom

samundervisningen. Forskaren är mätinstrumentet i kvalitativ forskning och därför
måste också forskarens inblandning i datainsamlingen och resultattolkningen beaktas
(Denscombe, 2018, s. 25). Jag beskriver min egen förförståelse i kapitel 5.7 och min
tolkning synliggörs i resultatredovisningen och diskussionskapitlet.

27

Jenna Häger
Jag har valt att använda mig av hermeneutisk ansats i den här avhandlingen.
Hermeneutiken var från början en metod för att tolka bibeltexter men övergick sen till
ett sätt att också tolka andra texter (Patel & Davidsson, 2019, s. 32). Grundidén är att
man kan förstå den mänskliga existensen genom att tolka människors handlingar och
hur de lever sitt liv (Patel & Davidsson, 2019, s. 32–33). Det empiriska materialet kan
bestå av olika slags texter såsom brev, dokument eller intervjutranskript (Westlund,
2015, s. 74–75). I min avhandling är det intervjustranskriptionerna och
observationsdokumenten som kommer att utgöra det empiriska materialet.
Hermeneutiken passar min undersökning eftersom det är just människors handlingar
och egna beskrivningar jag intresserar mig för.
Holism, helhet, är ett viktigt drag i hermeneutiken för att uppnå förståelse (Patel &
Davidsson, 2019, s. 32–35). Hermeneutiken kan beskrivas med hjälp av den
hermeneutiska cirkeln som visar att helheten endast kan förstås genom delar och delar
endast kan förstås genom helheten (Alvesson & Sköldberg, 2008, s. 193). Vidare är
forskarens förförståelse är alltid närvarande. (Patel & Davidsson, 2019, s. 32–35).
Enligt Ödman (2007, s. 14–15) kan vi aldrig ställa oss utanför när vi studerar
verkligheten och därför påverkas också tolkningen och förståelsen av vår historia.
Ödman (2007, s. 26) menar att det vi tolkar alltid präglas av en förförståelse. Westlund
(2015, s. 80) poängterar dock att förförståelsen både kan vara till för- och nackdel i
tolkningssammanhang och att det viktiga egentligen är att man synliggör
förförståelsen. Jag beskriver min förförståelse för samundervisning i kapitel 5.7 för att
skapa insyn i forskningsprocessen.
Förutom förförståelse och tolkning är också mening ett centralt begrepp inom
hermeneutiken. Med mening beskrivs det som uppstår mellan förförståelsen och
förståelsen, det vill säga mening erfars då något erfars på ett visst sätt. Friberg och
Öhlen (2012, s. 353) nämner också begreppet betydelse, vad något betyder för någon,
som centralt inom hermeneutiken.
Det finns det tre olika inriktningar inom hermeneutiken, existentiell hermeneutik,
misstankens hermeneutik och allmän tolkningslära. Inriktningen är närvarande inom
tolknings- och analysprocessen och styr tolkningen av data. I existentiell hermeneutik
vill man få förståelse för författaren bakom texten. Forskaren försöker förstå
28

Jenna Häger
dimensioner såsom intentioner eller drömmar hos en person med hjälp av empati och
inlevelse. I misstankens hermeneutik försöker forskaren istället förstå fenomenet som
texten handlar om.

Tolkningar inom misstankens hermeneutik kan innehålla

förklaringar. Allmän tolkningslära handlar om att förstå budskap genom att ställa
textsegment mot texten som helhet. (Westlund, 2015, s. 72–74). I min tolknings- och
analysprocess kommer jag att utgå från misstankens hermeneutik eftersom jag främst
är intresserad av att förstå fenomenet som undersöks.

5.4 Datainsamlingsmetoder
Datainsamlingsmetoderna som använts i den här studien är halvstrukturerad intervju
och observation. Nedan presenteras datainsamlingsmetoderna.

5.4.1 Halvstrukturerad intervju
Intervju lämpar sig som metod om man vill komma åt exempelvis erfarenheter, åsikter,
uppfattningar eller komplexa frågor (Denscombe, 2018, s. 268) vilket går i linje med
mitt syfte i den här avhandlingen. Intervju kan användas på olika sätt inom kvalitativ
forskning, enligt Bogdan och Biklen (2007, s. 103). Antingen används den som den
huvudsakliga datainsamlingsmetoden eller så används den tillsammans med andra
datainsamlingsmetoder. I båda fallen används intervju för att samla data där
informanten ger en beskrivning med egna ord för att forskaren ska få insikter i hur
informanten upplever världen.
Trost (2010, s. 39–40) beskriver graden av strukturering och standardisering i en
intervju. Standardisering beskriver graden av likhet i frågor och situation för alla som
blir intervjuade medan strukturering kan användas som ett sätt att beskriva detaljer i
frågorna. Kvalitativa intervjuer har enligt Trost (2010, s. 41) hög grad av struktur och
lägre grad standardisering. I de intervjuer som jag har gjort har jag strävat efter att få
uttömmande svar och det har således inte varit nödvändigt att ställa likadana frågor till
alla som blivit intervjuade. Svaren har varit öppna, vilket betyder att intervjuerna varit
ostrukturerade enligt Trost (2010, s. 40).
Denscombe (2018, s. 269) delar in intervjuer i tre olika grader av struktur,
strukturerade, semistrukturerade eller halvstrukturerad och ostrukturerad. Jag har valt
29

Jenna Häger
att använda mig av halvstrukturerad intervju i den här undersökningen för att dels få
utveckla intervjuerna under tiden data samlas in, dels för att få vara flexibel i vilken
ordning frågorna ställs, två aspekter som Descombe (2018, s. 269) nämner kring
halvstrukturerade intervjuer. En halvstrukturerad intervju innebär enligt Kvale och
Brinkman (2014, s. 19) att forskaren i syfte att tolka innebörden skaffar sig kunskap
om intervjupersonernas livsvärld. Kvale och Brinkman (2014, s. 45) beskriver vidare
att en halvstrukturerad intervju liknar ett samtal men med ett syfte och en särskild
teknik, den är inte helt öppen men inte heller ett strikt frågeformulär. Intervjuguiden
kan bestå av teman eller idéer till frågor. Jag gjorde en intervjuguide (se bilaga 3)
utifrån avhandlingens syfte och forskningsfrågorna.
Eftersom forskaren kontrollerar intervjun och definierar frågorna, så är inte parterna i
intervjun likställda. Forskaren bör således reflektera över hur makten spelar roll i
intervjusituationen (s.53). Att utföra en forskningsintervju är ingen lätt företeelse utan
kräver att intervjuaren känner till metodologiska alternativ, intervjuområdet, teoretiska
problem och dessutom ha vissa färdigheter som krävs (Kvale & Brinkman, 2014, s.
32). Kvale och Brinkman (2014, s. 34) hävdar att man lär sig intervjua genom att
intervjua och beskriver tidvis intervjun som ett hantverk. Dessutom har intervjun
sociala aspekter, eftersom kunskapen produceras genom ett samtal.
Enligt Patton (2015, s. 426–427) är det en utmaning att få den som blir intervjuad att
bjuda in intervjuaren i dennes värld, det vill säga att kvaliteten på informationen som
skaffas via intervjun beror på intervjuaren. Patton (2015, s. 428) listar flera olika
principer och förmågor som behövs i en intervju. Punkterna handlar bland annat om
att lyssna, ställa öppna frågor, vara tydlig och att ställa klargörande frågor.
Intervjun måste balansera mellan att få intervjupersonerna avslappnade och säkra på
att tala om privata händelser och att forskaren ska få tillgång till relevant information
och att värna om intervjupersonens integritet. (Kvale & Brinkman, 2014, s. 33.). Jag
strävade efter att skapa en trygg intervjusituation genom att vara inkännande och inte
pressa informanterna på för mycket information.
För att täcka ett större spektrum av människor kan man intervjua informanterna i
grupper menar Denscombe (2018, s. 270–271). Gruppintervjuer ger personerna som
30

Jenna Häger
blir intervjuade möjlighet att också ta del av andras åsikter och kan således hålla med
eller ifrågasätta uttalanden fortsätter Denscombe (2018, s. 271). Jag valde att göra
parintervjuer för att få tillgång till större variation av erfarenheter utan att arbetet
tidsmässigt skulle öka drastiskt. I gruppintervjuer kan också gruppdynamiken
användas för att öka informanternas deltagande och reflektion (Denscombe, 2018, s.
271). Trost (2010, s. 67) nämner nackdelar med att intervjua flera på samma gång,
exempelvis att någon inte får komma till tals eller att man inte vågar säga ifrån.
Eftersom jag intervjuade informanterna i par så strävade jag efter att båda parterna
skulle få komma till tals genom att till exempel fråga efter synpunkter direkt till bara
en av dem. Risken med att någon av informanterna inte vågar säga sin åsikt eftersom
den andra informanten lyssnar kan förstås problematiseras. För att göra informanterna
så bekväma som möjligt i intervjusituationen frågade jag till en början var de ville bli
intervjuade och försökte i mån om möjlighet följa deras önskningar. Alla intervjuer
skedde i bokade rum i Academill vid Åbo Akademi eller på skolan där de genomförde
sin praktik. Trost (2010, s. 65) betonar att intervjun bör ske i ett ostört utrymme där
informanterna känner sig trygga. De studerande som intervjuades är bekanta med båda
ställena, vilket kan öka chansen att de känner sig trygga där.

5.4.2 Observation
Observation kan vara ett sätt att undersöka vad människor gör istället för vad de säger
att de gör. Jag har valt att använda det som Patel (2019, s. 119) beskriver som
systematisk eller strukturerad observation. Vid systematisk eller strukturerad på ett sätt
där man kan precisera vilka situationer som kommer att uppstå under observationen
(Patel, 2019, s. 120). Enligt Bell (2016, s. 224) är observationer också beroende av
människors uppfattningar av det som händer. Idén är att, med hjälp av ett
observationsschema, ge objektiva observationer.
Det finns några utmaningar med observation. Observationen beaktar inte varför ett
beteende inträffar, det finns risk för att materialet blir förenklat och information som
rör sammanhanget riskeras att förbises. Dessutom är det en utmaning att som forskare
inte störa den naturliga miljön. (Denscombe, 2108, s. 305–306). Bell (2016, s. 228)
menar att det inte går att vara en fluga på väggen men att man i alla fall bör sträva efter
inte störa det som händer. Jag försökte eliminera denna utmaning genom att observera
31

Jenna Häger
så många lektioner som möjligt med samma lärarstuderande och elever så att de blir
vana vid min närvaro.
Bell (2016, s. 228) betonar förberedelsen innan observationen börjar genom att
klargöra sitt syfte och varför man valt att observera just den gruppen. Jag gjorde inga
pilotundersökningar gällande observationen även om flera författare (Patel, 2018, s.
124; Bell) förespråkar det eftersom det inte fanns några liknande situationer att tillgå,
men jag har en del erfarenhet av observation i klassrum tack vare mina tidigare studier
där klassrumsobservation också ingått. Vid observationerna i den här avhandlingen
användes ett observationsschema, vilket enligt Denscombe (2018, s. 305–306) hjälper
den som observerar att göra det systematiskt. Denscombe (2018, s. 302) listar några
punkter som bör vara med i ett observationsschema. Händelserna ska vara relevanta,
fullständiga, öppna, påtagliga, exakta och enkla att registrera. Jag utformade ett eget
observationsschema (se bilaga 4) där jag bestämde hur ofta jag skulle registrera det
som skedde och vad jag skulle observera såsom samspel, innehåll, process och
deltagarnas bidrag enligt Bells (2016, s. 228) beskrivning. Jag valde att hela tiden
registrera det som hände och listade mer specifikt vad jag skulle fokusera på.

5.4.3 Informanter och urval
Några kriterier ställdes upp för de informanter som söktes efter till denna
undersökning. Eftersom undersökningen ingår i ett projekt var ett kriterium att
informanterna hade blivit utvalda att delta i projektet. Där ingick att det var klass- och
speciallärarstuderande som deltog i sina respektive praktiker på en skola och hade
inplanerade samundervisningslektioner. Utifrån de som deltog i projektet lade jag till
några kriterier. Informanterna skulle undervisa i årskurserna 1–6 i ämnet modersmål.
Anledningen till att jag formulerade dessa kriterier var dels för att flera pro graduskribenter deltog i projektet och det fanns behov att organisera temaområden mellan
oss men framförallt för att avgränsa undersökningen. Fem samundervisningspar
bestående av en klasslärarstuderande och en speciallärarstuderande valdes ut. Totalt
tio informanter deltog alltså i undersökningen. Inget bortfall förekom. För att skydda
informanternas anonymitet har alla namn fingerats i avhandlingen.

32

Jenna Häger

5.5 Genomförande och kvalitativ innehållsanalys
Informanterna kontaktades först via e-post för att boka in den första intervjun som
alltså skedde innan samundervisningen påbörjades. Jag fick information om
informanternas lektionstider som jag senare skulle observera. Ett brev bifogades via epost åt informanterna före den första intervju där de kunde ta del av projektets mål,
syfte med avhandlingen och etik och sekretess (se bilaga 2). Innan studerandena
inledde samundervisningen fick alla lärarstuderanden delta i en 90-minuters
föreläsning av Christel Sundqvist där olika samundervisningsmodeller presenterades
och diskuterades liksom betydelsen av gemensam planering, hinder och möjligheter
med samundervisning. Före första intervjun gick jag igenom samma information igen
muntligt. Informanterna fick också vet att de när som helst kunde avbryta sitt
deltagande eller låta bli att svara på en fråga. Informanterna intervjuades före
samundervisningen

och

efter

samundervisningen

var

mellan

samundervisningen
12

och

21

i

par.

minuter.

Intervjuerna
Intervjuerna

före
efter

samundervisningen var mellan 26 och 44 minuter. Nästan alla, 16 av 20,
samundervisningslektioner som de studerande höll observerades. Lektionerna var 45
minuter långa. Alla lektioner kunde inte observeras eftersom två av paren hade
lektioner på samma tider. Valet av datainsamlingsmetoder valdes utifrån studiens syfte
och forskningsfrågor.
Studerandena som deltar i studien består av fem studerande som utför sin
grundläggande praktik inom ramarna för utbildningslinjen för speciallärare och fem
studerande som utför grundläggande praktik inom klasslärarutbildningen. En
informant som benämns som speciallärarstuderande har klasslärarstudier som
huvudämne och specialpedagogik som långt biämne, vilket leder till behörighet som
speciallärare. Studerandena har studerat olika länge på respektive utbildning och
åldern bland studerandena varierar. Två klasslärarstuderande är män, resterande
informanter är kvinnor.
Samundervisningen förverkligades under informanternas praktiker på samma skola.
Studerandena fick veta vem deras samundervisningspartner är i samband med att
praktiken inleds. Några av dem kände inte varandra från tidigare och en del kände
varandra då praktiken inleddes. I början av praktiken fick studerandena veta när de ska
33

Jenna Häger
samundervisa och vilken grupp det gäller. Klasslärarstuderandena samundervisade i
den grupp där de genomför resten av deras praktik. Detta gäller dock endast två av
speciallärarstuderandena. Tre av speciallärarstuderandena samundervisade i en grupp
där de inte känner någon av eleverna.
I analysarbetet har jag till stor del följt det tillvägagångssätt som Schreier (2014)
beskriver för kvalitativ innehållsanalys. Innehållsanalys kännetecknas av tre punkter
som Schreier (2014) listar och beskriver. Metoden reducerar data, är systematisk och
flexibel. Kvalitativ innehållsanalys, i motsats till vissa andra analysmetoder, reducerar
det material som samlats in. Genom att abstrahera och kategorisera materialet kan man
jämföra det men risken finns också att konkret information går förlorad. Metoden är
systematisk i flera bemärkelser. Dels kräver metoden att man synar varje del av
materialet, dels kräver den att man följer vissa steg. Kodningen är en del av
systematiken och den bör genomföras minst två gånger för att säkerställa kvaliteten på
kategorierna. Definitionerna av kategorierna ska vara så tydliga så att den andra
kodningen ger likadana resultat som den första kodningen. Kvalitativ innehållsanalys
är dock en flexibel analysmetod. Metoden är både innehålls- och datadriven, även om
åtminstone en del av kategorierna bör vara datadrivna för att representera materialet.
Lundman och Hällgren Graneheim (2008, s. 159) beskriver att kvalitativ
innehållsanalys går att applicera på många olika texter. Dessutom menar författarna
att metoden är flexibel när det gäller nivån av tolkning. Jag har valt att använda
kvalitativ innehållsanalys som verktyg för att kategorisera utsagorna i materialet. För
att få en djupare förståelse av och tolka analysen använder jag mig av hermeneutisk
ansats som beskrivs i kapitel 5.3.
Schreier (2014) delar in analysprocessen i åtta olika steg som jag beskriver mer
ingående i genomförandet av analysen där jag också beskriver hur jag gått till väga
enligt Schreiers (2014) beskrivning. De åtta stegen (skribentens översättning) är
följande:
1. Bestämma en forskningsfråga
2. Välja material
3. Skapa en kodningsram
34

Jenna Häger
4. Segmentering
5. Provkodning
6. Utvärdera och modifiera av kodningsramen
7. Huvudsaklig analys
8. Presentera och tolka resultaten
Ett av de centrala stegen är att skapa en kodningsram. Att skapa en kodningsram består
av följande steg: välja material, strukturera och generera kategorier, definiera
kategorier och revidera och expandera ramen. Kodningsramen ska innehålla
åtminstone en kategori och två underkategorier. Kraven på kodningsramen är att
kategorierna endast ska täcka en aspekt av materialet. Underkategorierna ska vara lika
exklusiva. Det betyder att en enhet endast kan kodas under en huvudkategori en gång.
Ytterligare ett krav är att allt relevant material passar in i en kategori. Det kan göras
genom att använda en kategori som benämns som övrigt. I mitt material fanns det inte
behov av använda en sådan kategori.
Till följande beskriver jag hur jag gått till väga när jag analyserat materialet. Jag börjar
med att beskriva hur jag analyserat intervjuerna som relaterar till forskningsfråga tre.
Sen redogör jag för analysprocessen för observationerna som svarar på
forskningsfråga ett och två.
Jag började analysarbetet med att transkribera samtliga tio intervjuer. Enligt Schreier
(2014) bör transkripten vara kompletta och inget ska utlämnas. Jag har transkriberat
intervjuerna ordagrant. Utskrifterna av intervjuerna omfattade ungefär 107 sidor text
med radavstånd 1,5. Under arbetet med transkriberingen antecknade jag spontana
reflektioner av intervjuerna som helhet. Efter att transkriberingen var klar läste jag
igenom texten flera gånger för att få en helhetsbild av materialet. Jag analyserade sedan
intervjuerna och observationerna genom att fokusera på en forskningsfråga åt gången
enligt Schreiers (2014) första steg i analysprocessen.
Efter transkriberingen och genomläsningen läste jag igenom materialet och
färgmarkerade avsnitt som var relevanta för den forskningsfråga som jag fokuserade
på. Samtidigt kodade jag avsnitten med nyckelord eller -fraser. Enligt Schreier (2014)
är det andra steget att välja material. Schreier (2014) föreslår att man delar upp
35

Jenna Häger
materialet för att undvika kognitiv överbelastning. Förutom att fokusera på endast
intervjuerna i början delade jag också upp materialet i delar som hade att göra med
modeller och delar som hade att göra med roller när jag kodade materialet. Miles och
Huberman (1994, s. 56) beskriver koder som etiketter som tillför mening till den
deskriptiva data som insamlats. Schreier (2014) beskriver detta steg som strukturera
och generera. Vidare beskriver författaren att man i detta steg skapar kategorier
(strukturerar) och underkategorier (genererar). Då den första kodningen hade gjorts
sammanställde jag meningsenheter från de markerade avsnitten för att påbörja arbetet
med kategorierna. Lundman och Hällgren Graneheim (2008, s. 163) beskriver
meningsenheter som den meningsbärande delen av ett avsnitt. Enligt författarna ska
meningsenheten inte vara för stor eller för liten eftersom det kan försvåra analysen.
För omfattande meningsenheter kan bli svåra att hantera senare i analysprocessen
medan för små meningsenheter kan leda till att resultatet blir fragmenterat enligt
Lundman

och

Hällgren

Graneheim

(2008,

s.163).

Jag

sammanställde

meningsenheterna i ett skilt dokument i tabellform. När sammanställningen var klar
jämförde jag koderna och kategoriserade dem under preliminära kategorier. Att
benämna kategorierna är enligt Schreier (2014) ett av stegen i att skapa en
kodningsram. Dessutom ska kategorierna ha en beskrivning som definierar vad som
karaktäriserar en kategori. För att få en översikt över koderna, kategorierna och
kategoribeskrivningarna sammanställde jag dem i ett dokument. De beskrivningar som
jag formulerade till de olika kategorierna är inkluderade i resultatbeskrivningen.
Nästa steg är att revidera och expandera kodningsramen som håller på att ta form enligt
Schreier (2014). Eftersom jag i det här skedet hade inkluderat all text från intervjuerna
så behövdes ingen expandering. Istället justerade jag kodningsramen. Det innebar i
praktiken att jag bearbetade kategorierna och dess beskrivningar. Segmentering är
följande steg och Schreier (2014) beskriver detta steg som ett kvalitetskriterium inom
kvalitativ innehållsanalys. Vidare beskriver författaren att segmentering innebär att
man delar in texten i avsnitt som passar in i en kategori eller underkategori. Fastän
segmenteringen kommer lågt ner på Schreiers (2014) lista så anvisar författaren att
segmenteringen ska göras på samma gång eller innan kodningen. Jag segmenterade
materialet i samband med kodningen genom att färgkoda avsnitt i texten.

36

Jenna Häger
Provkodningen består av två kodningar och följs av utvärdering och modifiering av
kodningsramen. Ju bättre de två olika kodningarna stämmer överens desto högre
kvalitet har kodningsramen. Om det visar sig finnas olikheter i kodningarna kan man
revidera underkategoriernas definition och lägga till beslutsregler. Beslutsregler
behövs bara om två kategorier är väldigt nära varandra för att kodaren ska veta vilken
kod som tillhör vilken kategori. Schreier (2014.) Jag hade en del olikheter i
kodningarna och definierade då kategorierna och skapade regler för mig själv vilka
kategorier som gällde för en viss utsaga. Jag ändrade i detta skede också på några koder
eftersom jag fick en bättre bild av min analys. På det sättet blev materialet i analysen
mer strukturerat. Då kodningsramen är färdig är det dags för den huvudsakliga
analysen (Schreier, 2014). Eftersom jag redan hade inkluderat allt mitt material då jag
började skapa kodningsramen, så hade jag redan fått mitt resultat i det här skedet. Jag
valde att utgå från alla intervjuer då jag skapade kodningsramen eftersom jag bedömde
att mitt material var så litet att det inte blev för mycket material att jag inte riskerade
kognitiv överbelastning, vilket Schreider (2014) förklarar att är risken om man
använder hela materialet. Genom att använda hela materialet när jag skapade
kodningsramen riskerade jag inte heller att det utvalda materialet inte skulle vara
representativt för intervjuerna och observationerna som helhet. Det sista steget som
Schreider (2014) redogör för är resultatpresentation. Jag presenterar resultaten i nästa
kapitel.

5.6 Trovärdighet, tillförlitlighet och etiska frågor
Samtliga delar av en kvalitativ forskningsprocess är viktiga med tanke på validiteten
(Patel & Davidsson, 2019, s. 134). I datainsamlingsskedet handlar validiteten om hur
väl forskaren lyckats samla in data som leder till en trovärdig tolkning. Tolkningen
kan också ha mer eller mindre trovärdighet som kommer fram genom frågor om de
tillför någon kunskap om det som studerats och om forskaren lyckats fånga
mångtydiga aspekter (Patel & Davidsson, 2019, s. 134). Triangulering är ett sätt att
tackla problemet med trovärdighet (Denscombe, 2018, s. 420). Det kan göras på flera
olika sätt varav ett sätt är att använda sig av flera olika datainsamlingsmetoder. Det
möjliggör en vidare bild av det som studeras oavsett om data pekar åt samma eller
olika håll (Patel & Davidsson, 2019, s. 135). Trovärdigheten är också viktig att tänka
på vid bearbetning av data, till exempel när intervjuer transkriberas eller observationer
37

Jenna Häger
antecknas, eftersom det finns en risk att man använder sin egen förförståelse för att
bygga på materialet. För att stärka trovärdigheten behöver kontexten vilken
underökningen tagit plats i redogöras för (Tjora, 2012, s. 162). Att ha med exempelvis
citat av informanterna och beskriva forskningsprocessen på ett sätt som ger läsaren
möjlighet att själv ta ställning till trovärdigheten kan enligt Patel och Davidsson (2019,
s. 136) stärka trovärdigheten i en kvalitativ studie. Tjora (2012) tillägger att det också
bör framkomma hur citaten valts ut, vilket jag redogör för i kapitel 6. Vidare behöver
också relationen mellan forskaren och informanterna framkomma, eftersom det
möjligen påverkar resultatet. Jag har ingen privat relation med någon av informanterna
men eftersom jag studerar på inom samma fakultet som dem var jag bekanta med några
av dem innan datainsamlingen inleddes. Denscombe (2019, s. 420) föreslår att man
kan återvända till informanterna och använda grundade data, det vill säga lägga mycket
tid på fältarbete och empiriska data, för att ytterligare öka trovärdigheten. I den här
undersökningen

spenderade

jag

tre

veckor

på

skolan

för

att

studera

samundervisningen.
Tillförlitligheten eller reliabiliteten anger huruvida sättet som forskningen genomförts
på ger samma resultat vid ett annat tillfälle där förhållandena är liknande (Bell, 2016,
s. 133). Tillförlitligheten är ett sätt att undvika felvärden (Patel & Davissson, 2019, s.
131). I kvalitativ forskning bör tillförlitligheten ses i den specifika situation som
undersökningen tog plats i, eftersom man vid ett annat tillfälle inte nödvändigtvis får
samma svar av informanten (Patel & Davidsson, 2019, s.131; Denscombe, 2018, s.
419). Eftersom detta är en kvalitativ undersökning som grundar sig på intervjuer och
observation så kan man inte förlita sig på reliabilitetsmått, utan istället fokusera på
forskarens förmåga. Ett sätt att öka tillförlitligheten är att två personer tillsammans
observerar och intervjuar (Patel & Davidsson, 2019, s. 132). I detta fall fungerade inte
det. Intervjuerna spelades in och transkriberades, vilket ger möjlighet att göra denna
så kallade interbedömarreliabilitet i efterhand, vilket Patel & Davidsson (2019, s. 134)
föreslår. Eftersom det är svårt att upprepa en kvalitativ undersökning och få samma
resultat, föreslår Denscombe (2019, s. 421), att man istället kan beskriva
forskningsprocessen och de val som gjorts så att andra forskare kan se om det är rimligt
att andra skulle ha kommit fram till samma sak. Detta är något som jag strävat efter i
avhandlingen.

38

Jenna Häger
Med en undersökning kommer också ansvaret att fundera på etiska frågor. Kvale och
Brinkman (2014, s. 99) menar att de etiska frågorna bör beaktas redan då
undersökningen inleds. De listar olika etiska frågor som forskaren bör ta i beaktande
men förklarar att det inte handlar om att forskaren ska lösa problemen, utan istället
vara öppen för de problem som kan uppstå under processen. Det handlar mer om
forskarens etiska kapacitet än de etiska direktiven. Undersökningspersonerna bör
informeras om att de deltar frivilligt (Olsson & Sörensen, 2011, s. 85; Kvale &
Brinkman, 2014, s. 107). De bör också få information om undersökningen, dess syfte,
vem som tar del av materialet och hur intervjun publiceras (Kvale & Brinkman, 2014,
s. 107). I min undersökning fick undersökningspersonerna ta del av den informationen
på förhand via e-post (se bilaga 2), men också skriftligt och muntligt före den första
datainsamlingssituationen, det vill säga den första intervjun. För att försäkra att
informanterna förstår informationen har också begriplighetskravet (Olsson &
Sörensen, 2011, s. 85) beaktats både den skriftliga och muntliga förmedlingen.
Undersökningspersonernas integritet skyddas, vilket enligt Kvale och Brinkman
(2014, s. 109) och Olsson och Sörensen (2011, s. 92) är en viktig forskningsetisk
aspekt, genom att inga namn används. Patel och Davidsson (2019, s. 85) betonar också
att man bör beakta andra tillstånd som kan behövas. I mitt fall skickades också ett brev
(se bilaga 1) ut åt elevernas föräldrar i klasserna som jag skulle observera, även om
eleverna inte var i fokus under observationen. Föräldrarna ombads kontakta mig om
de inte ville att deras barn skulle delta i de lektioner som observerades och
informerades kort om undersökningen. Inga föräldrar kontaktade mig och motsatte sig
observationen.
Forskningsmaterial bör hanteras med en viss sekretess och konfidentialitet för att
obehörig inte ska kunna ta del av forskningsmaterialet (Olsson & Sörensen, 2011).
Anonymitet betyder att varken forskare eller obehörig kan identifiera enskilda
individer (Olsson & Sörensen, 2011, s. 79). Jag har hanterat forskningsmaterialet
varsamt och varit noga med att inte spara det på opålitliga plattformar. När materialet
har delats med projektansvariga har namnen på informanterna tagits bort.

39

Jenna Häger

5.7 Min egen förförståelse
Med tanke på den forskningsansats jag valt att utgå ifrån, hermeneutiken, klargör jag
i det här kapitlet min egen förförståelse för samundervisning. Bland annat Westlund
(2015, s.80) understryker vikten av att synliggöra sin förförståelse. Jag redogör också
för min förförståelse för att öka transparensen för min avhandlingsprocess och
undersökning och på det sättet höja kvaliteten. Forskningen och teorin som
presenterats tidigare i kapitel två, tre och fyra utgör en viktig del av min förförståelse
och fungerar som en grund för att förstå det som träder fram i observationerna och
intervjuerna.
Min förförståelse har också präglats av mina egna erfarenheter av samundervisning.
Under mina år på speciallärarutbildningen har samundervisning kommit upp ett antal
gånger.

Under

utbildningen

har

samundervisning

diskuterats

ur

såväl

forskningsperspektiv som ett mer praktiskt perspektiv. Samundervisning har av
föreläsare pratat på ett positivt sätt om samundervisning och det har troligtvis påverkat
min inställning till samundervisning också. I samband med praktikperioder har också
samundervisning varit ett omtalat undervisningssätt och från fältet har jag också fått
en positiv uppfattning av samundervisning. Samundervisning har uppmuntrats från
flera håll och samundervisningens fördelar och nackdelar har lyfts fram. Min
uppfattning har som följd av detta är att samundervisning fungerar som ett
inkluderande arbetssätt. Min förförståelse för hur studerande samundervisar kommer
främst från förarbetet till den här avhandlingen men jag förhåller mig neutralt till
undersökningens utfall. Jag har ingen medveten förutfattad mening för resultaten
kommer att bli i min undersökning eftersom min erfarenhet och kunskap om
studerande som samundervisar är liten men jag är medveten om att min egen
förförståelse kan påverka utgången av studien. Sammanfattningsvis kan man säga att
min inställning till samundervisning inför den undersökning som är grunden till
föreliggande avhandlingen är positiv.

40

Jenna Häger

6 Resultatredovisning
I det här kapitlet beskriver jag resultaten av analysen enligt forskningsfråga. Jag
inleder kapitlet med att kort beskriva studerandenas samundervisning för att skapa
förståelse för kontexten som studerande samundervisade i. Därefter redovisar jag
resultaten av undersökningen utifrån forskningsfrågorna. I den huvudsakliga
resultatredovisningen presenterar jag resultaten utan att tolka dem men i slutet av
resultatet för respektive forskningsfråga sammanfattar jag resultaten och framför
samtidigt min egen inledande tolkning av resultaten, i enlighet med den hermeneutiska
forskningsansatsen jag valt. Citaten som presenteras i resultatredovisningen har valts
ut för att representera olika nyanser av kategorierna och för att synliggöra alla
informanters synpunkter.

6.1 Bakgrund
De fem par som ingår i min avhandling samundervisade fyra lektioner på var.
Samundervisningslektionernas tidpunkt varierade allt från praktikens andra vecka till
praktikens sista vecka. Klasslärarna som deltar i undersökningen samundervisade i
samma grupp som de utförde resten av sin praktik i, medan detta gällde bara två av
speciallärarna och då utförde de inte praktiken med hela klassen, utan endast ett fåtal
elever från klassen.

6.2 Studerandes användning av modeller och egna tankar om
modellerna
Den fösta forskningsfrågan formulerades: Vilka modeller använder studerandena i
samundervisningen och hur beskriver studeranden själva användningen av
modellerna? Observationer och semi-strukturerade intervjuer har legat som grund till
den kvalitativa analysen som i sin tur lett till resultatet. I analysen av
observationsschemat och intervjutranskriptionen har jag identifierat totalt fem
kategorier som karaktäriserar studerandes användning av modeller och studerandenas
egna beskrivningar av vilka modeller de använt sig av och hur de fungerat. I det här
kapitlet beskrivs kategorierna och observationsanteckningarna och intervjuutsagorna
som utgör respektive kategori en efter en. För att belysa olika nyanser av studerandes

41

Jenna Häger
egna tankar används citat från intervjuerna. Dessa markeras med indrag i texten eller
citattecken beroende på hur långa de är.

6.2.1 Komplementär modell välfungerande och mest förekommande
Den första kategorin har jag kallat komplementär modell välfungerande och mest
förekommande. Kategorin karaktäriseras av studerandes användning av en modell där
de kompletterar varandra på olika sätt. Det handlar om att en studerande ansvarar över
större delen av ett visst lektionsmoment och den andra i paret kompletterar där det
finns behov. Denna modell förekommer ofta när hela klassen är samlad på samma
ställe. I den här kategorin har jag också samlat utsagor där studerandena beskriver att
de kompletterat varandra under olika lektionsmoment. Den här kategorin innefattar
också studerandenas utsagor om hur den komplementära modellen fungerar.
Komplementär undervisning var den mest använda modellen som noterades under alla
observationstillfällen sammanlagt. Dessutom var komplementär undervisning den
vanligaste modellen som alla studerandepar använde i samundervisningen.
Lektionsmoment har kodats som komplementär undervisning om en studerande har
haft huvudansvaret för att presentera ett innehåll åt eleverna medan den andra
studeranden har bidragit till undervisningen på olika sätt. Komplementär undervisning
används ofta av studerandena under lektionens inledning eller avslutning, när eleverna
är samlade som hel klass eller när klassen diskuterar något innehåll i stor grupp. Många
observationer som noterats som komplementär undervisning gjorde är då hela klassen
har varit samlade och båda studerandena har stått framför den. Den här kategorin
inkluderar också en del tillfällen där största delen av lektionsmomentet går åt att
eleverna arbetar enskilt eller i grupp och båda studerandena går runt och hjälper
eleverna. I de fallen har instruktionerna eller en aktivitet efter elevernas arbete visat på
en komplementär undervisning.
Flera studeranden beskrev under intervjuerna att de använt en modell där de
kompletterat varandra i ett specifikt lektionsmoment. Det framkommer att
studerandena har delat upp lektionsmomenten mellan varandra men inte uteslutit att
den andra studeranden kan aktivt kan delta i momentet genom att bidra till
instruktioner, ordningen i klassen eller ta över om den som har ansvaret kommer av
42

Jenna Häger
sig. Studeranden beskriver denna modell som med positiva ordalag, eftersom det är
flera som kan se till att eleverna får mer heltäckande instruktioner. K1 beskriver hur
hen och hens medstuderande har kompletterat varandra så här:
Och sen om man märker att det behövs nån hjälp eller sådär att nån har glömt något
som skulle nämnas just då. Att om man till exempel har någon uppgiftsbeskrivning och
så har något väsentligt lämnat bort, så kanske man säger: jå, sen ska ni ändå tänka på
det här också. Att man låter den andra leda, leda förklarningen av uppgiften och att man
sen ändå hänger med och sen om någonting fattas. (K1)

En utsaga om att komplettera varandra genom att låta den som inte ansvarar över ett
visst lektionsmoment ser till att behålla lugnet i klassen kom också fram. S2 och K2
resonerar kring sin undervisning så här:
K2: Alltså ibland så fungerar det ju jättebra, att man, oftast så kommer de ju till
samlingen från början eller de gör det nästan automatiskt direkt så kommer de till
samling så att inleda i hel grupp så det funkar bra oftast men om de är jätte- upp i
varv eller har för mycket energi eller nånting så funkar det ju inte.
S2: Nä, men det är ju bra att vi kan vara två då i den situationen och lite kan, ena
kan prata medan andra går och försöker...
K2: Så man inte måste avbryta undervisningen eller fråga, för att säga åt någon att
vara tyst. Så då är det ju skönt faktiskt att vara fler.

En utsaga om att studerande kan komplettera varandra genom att vara delaktig i att
exempel hålla koll på tiden uttryckte S4 så här:
Några gånger var det också så att jag fick göra input till exempel om du kom av dig så
gjorde jag input. /.../ Och till exempel höll koll på tiden, att vi ska behöva byta övning
för att det ska gå och styrde lite, höll lite i trådarna också. (S4)

Sammanfattningsvis kan man se att det kom fram i analysen att studerandena ofta
använde sig av en komplementär modell där båda var aktiva i undervisningen. Detta
framkom både i utsagor av studerandena själva och i observationerna. Studerandena
upplevde modellen som ett välfungerande arbetssätt där både kunde tillföra någonting
till undervisningen.
43

Jenna Häger

6.2.2 Parallell samundervisning upplevs gynnsamt för en del elever
Den här kategorin har jag benämnt parallell samundervisning upplevs gynnsamt för
en del elever. Den grundar sig på observationer som jag klassat som parallell
samundervisning och utsagor där studerande beskrivit att de använt sig av parallell
samundervisning och beskrivit hur den har fungerat. Parallell samundervisning är den
näst mest använda samundervisningsmodellen som studerandena använder enligt
analysen

av

observationsschemat.

Flera

samundervisningspar

har

använt

parallellsamundervisning på minst en lektion under samundervisningssekvensen. De
lektionsmoment som kategoriserats som parallell samundervisning är sådana där
eleverna delats in i två ungefär jämnstora grupper och studerandena undervisar en av
grupperna på var.
De observationer som gjorts där parallell samundervisning har noterats som modell
beskriver lektionsmoment där eleverna delas in i två grupper. Undervisningen har varit
densamma i båda grupperna men leds av en av lärarstuderanden. Innehållet och
tillvägagångssättet har alltså varit det samma i båda grupperna. I observationsschemat
kan man se att grupperna är bestämda på förhand.
Flera samundervisningspar uttrycker att de upplevt parallell samundervisning positivt.
Flera studerande uttrycker att eleverna får mer av lärarens tid och att de elever som
inte alltid pratar fick ta mer plats. En speciallärarstuderande uttrycker sig så här om
saken:
Sådär då man brukar prata om samundervisning och att läraratätheten ökar, så det kan
jag ju nog säga att man upplevde idag. Det var skönt för att man fick en lite mindre
grupp, så man kunde ge mera tid till allihopa och vi diskuterade det med [handledaren]
också att de som kanske är lite mera försiktiga, fick mera plats idag och kunde vara lite
mer frimodiga än vad de kanske är i stor grupp. Så det såg jag som en fördel, att man
verkligen kunde ge dem den här tiden och ge dem kanske lite mer uppmärksamhet att
vad de vanligtvis får. (S1)

En del studerande upplevde att elevernas koncentrationsförmåga förbättrades då
eleverna fick arbeta i mindre grupper. En klasslärarstuderande uttryckte detta så här:

44

Jenna Häger
Kanske eftersom att eleverna inte koncentrerar så bra har vi märkt i helgrupp att endera
så är det någon som inte alls hänger med eller så är det någon som direkt säger hur det
ska vara eftersom de kan allt och bara vill ge svaret hela tiden. Så då har vi märkt att de
jobbar bättre om de jobbar i mindre grupper. Så ja, koncentrerar sig bättre och mer
fokuserade. (K2)

Ett av studerandeparen använde modellen parallell samundervisning för att öka
elevernas aktivitet i undervisningen och för att det skulle vara lugnare under lektionen
upplevde att parallellundervisningen inte fungerade. De upplevde ändå utmaningar
med undervisningen i parallellgrupper och beskriver det så här:
Det kan jag säga att då vi hade igår i två större grupper så i den ena gruppen så fanns
flera sådana som har koncentrationssvårigheter, problem med beteende, och där blev
det lite problem med att få dem att koncentrera sig och få dem att jobba som de skulle,
men jag vet inte om man skulle ha kunnat lösa det. (S5)

Studerandena i denna grupp löste denna situation genom att slå ihop grupperna till en
stor grupp för att låta eleverna arbeta individuellt.

6.2.3 Assisterande samundervisning används måttligt och karaktäriseras
av passivitet
I kategorin assisterande samundervisning används måttligt och karaktäriseras av
passivitet har jag inkluderat observationer där lärarstuderandena använder en modell
där en av den har ett tydligt ansvar över lektionsmomentet och den andra fungerar mer
som en assistent. Den här kategorin inkluderar alltså lektionsmoment där den
assisterande lärarstuderanden inte deltar aktivt i undervisningssituationen utan hjälper
till med praktiska arrangemang eller har en passiv roll. Denna aspekt framkom inte
tydligt i intervjuerna och därför är inga citat av lärarstuderandena inkluderade.
I observationen kommer några situationer upp som jag identifierat som assisterande
undervisning. Assisterande samundervisning är den tredje vanligaste modellen enligt
analysen. Analysen visade att flera av samundervisningsparen använt sig av
assisterande samundervisning. Det finns några saker som är gemensamt för de
lektionsmoment där assisterande samundervisning används. Momenten är ofta sådana
där gruppen som helhet deltar i samma moment. I några fall handlar det om att en
45

Jenna Häger
klasslärarstuderande läser högt för eleven och specialläraren vänder blad på
dokumentkameran som används för att visa texten. Moment av den här sorten följs
ibland av moment som innehåller mer elevaktivitet och mer aktivitet av den andra
lärarstuderanden.

En

annan

typisk

situation

där

modellen

assisterande

samundervisning används är diskussioner i hela klassen där en av studerandena tydligt
leder diskussionen och den andra studeranden inte aktivt bidrar till diskussionen. Man
kan se att de lektionsmoment som identifierats som assisterande samundervisning
generellt är sådana där både en av lärarstuderandena och eleverna har en betydligt
passivare roll än den lärarstuderanden som leder lektionsmomentet.

6.2.4 Stationsundervisning utmanande att genomföra
Den här kategorin kallar jag stationsundervisning utmanande att genomföra.
Kategorin

karaktäriseras

av

samundervisningsmodellen

stationsundervisning,

studerandes användning av den och deras egna beskrivningar av modellen. Kategorin
innefattar observationer av lektionsmoment där eleverna delats in i flera grupper och
flyttat sig mellan olika stationer som studerandena har byggt upp.
I observationerna kommer det fram att flera av paren som samundervisat har använt
sig av modellen stationsundervisning. Studerandena har delat in klassen i flera mindre
grupper och skickat dem till en viss station. Grupperna har sedan roterat för att få ta
del av alla stationer.
Flera studerandepar beskriver att de använt sig av stationsundervisning. En del av
studerandena uttryckte utmaningar med stationsundervisning. Ett par beskriver att
stationsundervisningen inte gick som de hade tänkt. Det framkommer att de upplevde
undervisningen som rörig och funderar kring om det var aktiviteterna i stationerna som
bidrog till utfallet. Så här uttrycker sig S2 om detta: ”Ja, stationsundervisningen
fungerade ju inte så bra då. Men det berodde kanske då på övningarna som vi hade i
de olika stationerna och inte på hela stationsundervisningen...”
En speciallärarstuderande uttryckte positiv attityd gentemot stationsundervisning
eftersom eleverna kan lära av varandra, men upplevde ändå att det inte fungerade i
praktiken. Så här beskriver S4 det: ”Janå, stationsundervisningen fungerade ju som jag
46

Jenna Häger
har sagt bra men inte bra, alltså det beror på hur man ser det. Uppgifterna fick vi att
passa men ändå hade jag differentierat material till alla på så sätt.”
Båda studerandena i en annan grupp upplevde stationsundervisningen på ett positivt
sätt. De beskriver att alla fick jobba på sin egen nivå, att alla blev inkluderade i klassen
och att elever med annat material inte känner sig utpekade. En klasslärarstuderande
berättar så här om stationsundervisningen:
Jag personligen tycker att den här stationsundervisningen var ganska bra för där fick
alla jobba på den nivån som de var på och ändå fick vara med så jag tror att det var
ganska lyckat ändå för det går ju lätt att variera uppgifter där, man kan ha olika nivåer
och så. (K3)

Studerandena uttryckte med andra ord en positiv attityd gentemot stationsundervisning
även om genomförandet inte alltid fungerat som de tänkt.

6.2.5 Utmanande att tillämpa modellerna så de främjar inkludering
I kategorin som jag benämnt utmanande att tillämpa modellerna så de främjar
inkludering ingår observationer och utsagor där en elev i någon mening exkluderats
från gruppen. Jag har inkluderat utsagor om lärarstuderandenas tankar kring detta,
bland annat där de beskrivit utmaningar med att inkludera en elev kopplat till
samundervisningsmodeller.
I observationen har jag identifierat ett lektionsmoment där en elev blir tagen till sidan
och arbetar med andra uppgifter än resten av klassen. Detta kommer också fram i
intervjuerna där två samundervisningspar beskriver att de vid vissa tillfällen har valt
att ta en elev i behov av stöd till sidan och låta den arbeta med speciallärarstuderanden
vid sidan av klassen. Studerandena beskriver själva sina tankar kring detta och det
framkommer att speciallärarstuderanden också gått ut ur klassen med en elev. Så här
resonerar par 3 kring situationerna då de tagit ut eleven ur klassen och varför de valde
att ha kvar eleven i klassen:
S3: Nej, vi hade inte riktigt planerat det utan det bara blev så för de [övriga klassen]
skulle se på någon video och då tänkte jag bara att det är kanske bäst att, så vi inte
stör varandra så går vi ut men ja...

47

Jenna Häger

K3: Men då hade vi kanske annars också på ett vis tänkt att det är kanske lättast
om de far ut då för då stör man inte varandra och man får, alla får som lugn och ro.
Men sen så tyckte just de [handledare] tyckte just att det skulle vara bra, att vad
heter det, att de i alla fall får sitta där då så då provade vi på det och det fungerade
ganska bra så att vi hade nu sista lektionen också lika.

En del studerande i de par som beskrivit utmaningar med att inkludera elever i
undervisningen uttryckte funderingar kring huruvida det handlar om samundervisning
om man exkluderar en elev. S4 uttrycker sig så här:
Vi segregerade en elev från gruppen som satt vid ett annat bord. /.../ Går de [övriga
klassen] genom någonting som är alltför avancerat så är det ju frågan att har vi eleven
i klassen för att de lär sig något eller har vi eleven i klassen för att den ska vara i klassen.
Att jag funderade jättemycket över syftet under den här praktiken att vad är egentligen
syftet att eleven ska vara i klassen, det enda som jag tycker nu som vi har uppnått är det
sociala, det har vi uppnått men inte tycker jag att vi har uppnått någon samundervisning
över huvud taget egentligen förutom samplanering. (S4)

En klasslärarstuderande reflekterade också över den modellen de använt sig av och
den utmaning de ställts inför:
Det enda var väl kanske just det som också våra handledare sa, att det är ju på det viset
en ganska svår situation vi har ställts inför då samundervisning ofta används just med
elever som kanske ändå är på ganska samma nivå men att det finns liksom lite skillnader
men att då det är så stora hopp som årskurs två och årskurs sex [syftar på elevernas
kunskapsnivå] så då blir det... det är ganska svårt att få faktiskt den här
samundervisningsrollen att funka riktigt så där, så som man skulle vilja. Att det blir
ganska lätt så som de [handledarna] också, för de hade ju själva försökt att testa på olika
men att de hade kommit fram till att det enda som typ funkar är att, att klassen gör sitt
och så är den här ena eller två skilt, de här eleverna som var, tas till sidan och har
undervisning med specialläraren. Så att det är en ganska stor utmaning. (K3)

Här framkommer det att lärarstuderandena upplever att de ställts inför en stor utmaning
med den klass där de genomför samundervisningen. Studerandena vill inkludera en
viss elev men har svårigheter att tillämpa samundervisningsmodellerna så att
inkluderingen förverkligas.

48

Jenna Häger

6.2.6 Sammanfattning och tolkning
Resultatet av analysen för forskningsfråga ett presenteras i form av fem kategorier som
framträtt under analysen av observationerna och intervjuerna. Resultaten visar att
studerandena använder sig av flera olika modeller när de samundervisar.
Resultaten visar att komplementär samundervisning är den vanligaste modellen som
studerande använt sig av. Detta tyder på att studerandena, trots att en del av dem inte
ens kände varandra innan samundervisningen och trots den korta sekvensen de
samundervisade, har skapat en balans där ingen blir mer framstående än den andra i
undervisningen eller planeringen och båda kan bidra till undervisningen. Studerandena
har lyckats kompromissa och skapa konsensus, något som forskning lyfter fram som
en fördel med lärarstuderandes samundervisning (Hoppey & Mickelson, 2017).
Resultaten visar att studerandena har delat upp lektionsmomenten men det har ändå
inte varit uteslutet att den andra studeranden, den som inte ansvarar för momentet, är
aktiv. Det här tyder på att studerandena arbetar i samverkan med varandra och
undviker att en studerande får en assisterande roll.
Assisterande samundervisning är enligt resultaten i denna undersökning tredje
vanligaste samundervisningsmodellen. Det är dock nämnvärt att dessa moment har
varit förhållandevis korta om man jämför med stationsundervisning där ofta merparten
av en lektion har använts till denna modell. Att assisterande undervisning inte varit så
vanligt bland studerandenas samundervisning är överraskande eftersom som till
exempel Villa m.fl. (2013) beskrivit att det är en modell som ofta används av ovana
samundervisare. Forskning av Scruggs m.fl. (2007) och Bryant Davis m.fl. (2012)
visar att assisterande samundervisning är den mest använda modellen i
samundervisning, vilket resultaten i denna studie inte stödjer. Min tolkning är att
studerande är måna om att inte använda sig av assisterande samundervisning dels för
att modellen ibland kopplas ihop med den allmänna uppfattningen om att en risk med
samundervisning är att en av lärarna, vanligen specialläraren, får rollen som assistent.
Detta diskuteras mer ingående i kapitel 7.
Parallell samundervisning är en samundervisningsmodell som studerandena generellt
upplevde som fungerande. Flera studerandepar har använt sig av modellen och
49

Jenna Häger
lärarstuderandena beskriver bland annat ökad koncentrationsförmåga och ökad
elevaktivitet och lärartäthet som fördelar med modellen. Resultatet visar att
studerandena ofta delat in parallellgrupperna i ungefär lika stora grupper och
undervisat samma stoff i båda grupperna. Villa m.fl. (2013) menar att parallell
samundervisning kan ordnas både genom lika stora grupper men att man också kan
dela in i olika stora grupper och undervisa olika stoff i grupperna. Min tolkning av
varför studerandena inte valt att göra så är att det kan bero på att de lägger stor vikt på
att båda har samma ansvar och arbetsbörda. Dessutom kan det ha varit svårt för
studerandena att veta var gränser går mellan parallell samundervisning och att
exkludera en liten grupp från majoriteten av klassen. Denna fråga väcktes av resultatet
som visade att en del samundervisningspar upplevt att de exkluderat elever när de
använde andra samundervisningsmodeller, och därför ifrågasatt om de verkligen
samundervisat. En del studeranden upplevde det utmanande att inkludera elever men
särskilda behov i klassen och hade svårigheter att hitta en passande modell att använda
där alla får undervisning på lämplig nivå. Forskning av Baeten och Simons (2014)
visar att studerande får mer kunskap om inkludering då de samundervisar. Med detta i
tanken kan man tänka att studerandena också i denna studie reflekterat över de
utmaningar som uppstått när de använt samundervisning som ett inkluderande
undervisningssätt och således också lärt sig något om inkludering.
Ett samundervisningspar beskrev stationsundervisning som en inkluderande
samundervisningsmodell, eftersom alla fick jobba på sin egen nivå. Studerandena
rapporterade också en del utmaningar med stationsundervisning. Bland annat framkom
det att undervisningen kändes rörig och att eleverna inte kunde koncentrera sig. Min
tolkning av den utmaning som en grupp upplevde med stationsundervisningen är att
dels gruppens sammansättning, den generella koncentrationsförmågan i gruppen och
elevernas ålder kan påverka vilka sorts stationer som fungerar. Eftersom det var två
studeranden som samundervisade så kommer eleverna behöva klara sig själva på några
stationer, vilket kan vara utmanande för en del elever, särskilt för de som har
koncentrationssvårigheter eller är unga.

50

Jenna Häger

6.3 Roller i samundervisning och studerandes beskrivningar av
roller
Forskningsfråga två formulerades: Vilka roller framträder i studerandenas
samundervisning och hur beskriver studerandena själva sina roller? Syftet med detta
kapitel är att synliggöra vilka roller som framträder i samundervisningen, hur
lärarstuderandena själva beskriver de roller de haft under samundervisningen och hur
de upplevt rollfördelning. I analysen utarbetades fyra kategorier. Kategorierna
presenteras nedan, sen följer beskrivningar av informanternas utsagor och citat från
intervjuerna för att belysa nyanserna i var och en av kategorierna. För att alla
informanters röster ska bli hörda strävar jag efter att citera alla informanter. Citaten
markeras med indrag i texten.

6.3.1 Olikheter i specialläraransvar och klassläraransvar
Den fösta kategorin benämner jag som olikheter i specialläraransvar och
klassläraransvar.

Den

här

kategorin

karaktäriseras

av

det

ansvar

som

speciallärarstuderandena tagit genom att fokusera på elever i behov av mera stöd.
Klasslärarstuderandena har däremot ett helhetsperspektiv över eleverna i klassen.
I observationerna framkommer det en skillnad på klasslärarstuderandenas och
speciallärarstuderandenas ansvar. Detta framkommer i observationer från alla
samundervisningspar. Dessa observationer visar att klasslärarstuderandena oftare tar
ansvar över uppgifter som handlar om klassen som helhet. Det visade sig i
observationerna genom att klasslärarstuderandena tog mer ansvar över ordningen i
klassen och vilka elever som är borta. Ett exempel från observationsschemat som visar
på skillnaden mellan klassläraransvaret och specialläraransvaret är att en
klasslärarstuderande avslutar lektionen genom att ta eleverna i hand, vilket
speciallärarstuderanden inte gör.
I flera intervjuer kommer det fram att speciallärarna arbetar med de elever som
behöver mer stöd under lektionerna. Ett av paren beskriver att speciallärarstuderanden
arbetar lite mer specialpedagogiskt under planeringsskedet men att rollerna, med tanke
på specialpedagogiskt tänk, i undervisningen är ganska lika. Klasslärarstuderanden i
den gruppen beskrev detta så här:
51

Jenna Häger

Ansvaret på lektionerna är väl ungefär att man går fram till eleven som markerar och
så ser man om den är klar och behöver mera utmaning eller om den har problem med
att gå framåt och så tar man ansvar för det. Det ä inte som att man är, att man skulle
gå fram och så är de sådär att jag slipper inte riktigt framåt och så är jag sådär att fara
och prata med S1. Man tar nog bara ansvar för det. Mer det där att bolla idéerna kring
vad man kan göra under planeringsskedet är ganska sådär 50/60 åt S1 håll och sen
under lektionen är det ganska jämt. (K1)

Tre klasslärarstuderande beskriver att deras roll präglas av helhetstänk. Tre
informanter, två klasslärarstuderande och en speciallärarstuderande, anser att
specialläraren lämpar sig bättre att arbeta med elever som behöver mer stöd. En del av
dessa motiverar detta med att specialläraren har mer specialpedagogisk kunskap. En
av klasslärarna utrycker sig så här:
...du hade kanske lite bättre kunskaper om det, hur man ska lägga upp det, vad är
lämplig nivå och så vidare, så att där kom det ju fram den här expertisen att på vilken
nivå och så vidare. (K3)

I par 5 resonerar de kring klasslärarstuderandens och speciallärarstuderandens olika
roller med tanke på specialpedagogisk kompetens och klasslärarkompetens, och hur
de kunnat bidra med deras respektive kunskap i samundervisningen.
S5: Nå, jag har funderat mycket då vi har planerat hur vi kan differentiera, vad kan
jag bidra med här för att, med den kunskap jag har om differentiering och så, sen i
undervisningen så har jag försökt att se de elever som behöver mer stöd, ja, eller, men
ändå försökt att se nog alla elever.
K5: Jo, skulle jag mer ha varit så där helhetstänkande då kanske att vilka övningar
fungerar i hela klassen och, ja.

En speciallärarstuderande har medvetet fokuserat på att identifiera de elever som
behöver mer stöd för att kunna bidra med sin kunskap om differentiering medan en
annan speciallärarstuderande har planerat material åt de elever som behöver mer stöd.
Två speciallärarstuderanden beskriver att de ansvarar helt för vissa elever som behövt
stöd. S4 beskriver ansvaret så här: ”Jag har alltid ansvarat för den här ena eleven, att
52

Jenna Häger
jag har fullt ansvar för det plus också har vi haft gemensam introduktion då förutom
idag.”
Några informanter menar att klassläraren känner eleverna bättre och att de därför hade
bättre koll på klassen. En klasslärarstuderande beskriver att uppdelningen har kommit
spontant eftersom hen har bättre koll på klassen som helhet. Det här grundar sig i att
klasslärarstuderanden har utfört sin praktik i samma klass som samundervisningen
sker. Såhär beskriver klasslärarstuderanden situationen:
Jag menar jag känner ju inte klassen så bra som en vanlig klasslärare skulle göra då
jag bara har varit där i typ två veckor nu. Men att nog känner jag ju kanske klassen i
helhet mer än vad S3 gör för tillfället. Så på ett vis blir det ju, men det blir ju kanske i
lite mindre skala. Men att i stora dra så kan vi nog utnyttja det. /.../ Ja, sån där vanligt
klasslärarjobb eller så där, att jag fokuserar kanske mer på den stora helheten och så
där medan sen S3 fokuserar mer på kanske vissa individer då. För vi har ju ganska
klart och tydligt i vår, under vår praktik att, att det är som två elever då som kommer
att behöva mera av S3:s hjälp och de övriga sen kanske vill fortsätta med mig och gå
vidare då. Det är ganska stora nivåskillnader ändå så. (K3)

Här kommer det också fram att rollfördelningen är tydlig när det kommer till elever i
behov av stöd. Speciallärarstuderanden förväntas ha hand om de eleverna, medan
klasslärarstuderanden förväntas ha hand resten av eleverna.
Trots att speciallärarna generellt har haft mer ansvar över elever som behöver mer stöd
och klasslärarstuderandena har haft ett helhetsperspektiv så beskriver en del av
informanterna att båda varit delaktiga i alla delar av undervisningen.

6.3.2 Upplevelse av jämn arbetsfördelning
Den andra kategorin har jag benämnt upplevelse av jämn arbetsfördelning. Den här
kategorin karaktäriseras av studerandenas känsla av jämlikhet vad gäller ansvar och
arbetsfördelning. Studerande beskriver att de arbetat tillsammans och således har
arbetsbördan upplevts som jämn. I den här kategorin inkluderas också observationer
av studerandenas arbetsfördelning under samundervisningslektionerna.

53

Jenna Häger
Analysen av observationsschemana visade att det inte fanns någon nämnvärd skillnad
på hur ofta speciallärarstuderandena och klasslärarstuderandena ledde ett
lektionsmoment. De flesta observationer där en speciallärarstuderande eller
klasslärarstuderande ledde ett moment handlade om instruktioner till hela klassen,
diskussioner i hela eller andra klasser i hela klassen. I andra olika moment så kunde
jag inte se att någon ledde undervisningen utan båda studerandena hade arbetade på ett
liknande sätt. I detta fall kunde det handla om att eleverna jobbade enskilt och
studerandena gick båda runt och hjälpte eleverna.
I flera intervjuer kom det fram att studerande inte upplever att det finns någon av dem
som har det huvudsakliga ansvaret, utan att de ansvarat tillsammans över
undervisningen. Ett par beskriver dock att det kan vara så att en av studerandena har
ansvar över ett visst moment under lektionen men att det ändå inte är någon som har
huvudansvaret för hela lektionen. En klasslärare beskriver hur den ansvaret delas jämn
så här: ”Nå vi har ju olika som inslag i undervisningen och så har vi ansvar då lite, jag
har ansvar över en del och K2 har ansvar över en, den andra delen.” (S2).
Flera par beskriver i intervjuerna att de delat upp olika lektionsmoment mellan
varandra. En speciallärarstuderande beskriver hur paret gått till väga för att få
arbetsfördelningen jämn:
Vi har som försökt att fördela det ganska jämnt, vi har som turats om med att inleda
och sen har vi delat varannan, vartannat moment så där så, egentligen bara för att
fördelningen skulle bli jämn. Vi har inte tänkt desto mer på vilka typer av övningar vem
tar utan bara fördela jämnt. (S5)

En del av studerandena beskriver också att de planerat lika mycket, eftersom de gjort
det tillsammans. En klasslärarstuderande beskriver ansvarsfördelningen så här: ”Inte
har vi egentligen delat upp utan vi har satt oss ner tillsammans och funderat”. (K2)
I den här kategorin är det ett par som skiljer sig från de fyra andra paren. I det paret
har arbetsfördelningen varit ojämn. Speciallärarstuderanden uttrycker att hen haft
större arbetsbörda i planeringsskedet eftersom hen själv planerat allt material åt

54

Jenna Häger
elever som behövt annat material än den övriga klassen, och därtill planera material
åt klassen. Såhär uttrycker speciallärarstuderanden i det paret:
Ja alltså till exempel vid planeringsskedet så kände jag kanske att jag planerade
mycket mer än vad många andra gjorde och därför blev det ju också att, att det blev
fel eftersom jag ska planera främst för de eleverna jag hade i klassen och om ingen
annan sätter input då för att hitta rätt nivå så blir det ju nog svårt för annars ska ju jag
göra både klassens och även det där extramaterialet för de där andra. (S4)

Klasslärarstuderanden i paret beskriver efter samundervisningen att det arbete som
specialläraren har gjort kommit ur klasslärarens fokus.
Jag, det kommer inte till min tanke att tänka på vad för material som specialläraren
skapar för eleven, det tänkte jag inte så mycket på under den här tiden eller det blev ur
mitt fokus så att säga. (K4)

I den här kategorin kommer det fram många olika aspekter av lärarstuderandenas
arbetsfördelning. Många par upplevde att arbetsfördelningen var jämn men i ett fall
framkom det att inte varit det.

6.3.3 Studerandes kunskap om klassen påverkar
Den här kategorin har jag valt att kalla studerandens kunskap om klassen påverkar.
Den här kategorin innefattar uttalanden där studerande beskrivit att deras kunskap om
eleverna i klassen eller klassen som helhet påverkar undervisningen i flera hänseenden.
Den här kategorin innefattar studerandes ringa kännedom om klassen generellt och att
det påverkat deras samundervisning. En annan aspekt som studerande beskrev var att
klasslärarstuderandena har mer kunskap om klassen som en följd av att de utfört sin
praktik, också utöver samundervisningen, i samma grupp som paret sen
samundervisade i.
Enstaka par upplevde det som utmanande att samundervisa i en klass som de hade lite
kunskap om, vilket har påverkat deras samundervisning och roller som speciallärare
och klasslärare. En klasslärarstuderande uttrycker sig så här:
... jag tror att det hade varit en underlättande för oss om vi hade känt till våra elever
mycket mer innan vi började samarbetet tillsammans som klasslärare och speciallärare,

55

Jenna Häger
att vi visste mera dess styrkor och vad de behöver, var de behöver lite mer stöd så att
säga. (K4)

De flesta paren anser att klassläraren har mer kunskap om eleverna i den klass som
lärarstuderandena samundervisar i. En del av de paren beskriver att det har lett till att
klasslärarstuderanden bättre vet vilka undervisningsarrangemang som fungerar i
klassen. Ett par resonerar så här:
S2: Nog har du ju haft, du har ju auskulterat och sett eleverna mera än vad jag har, så
du vet ju kanske lite vad som funkar och, ja.
K2: Vi har ju kanske inte riktigt tänkt så där på det men det har ju nog kommit fram när
vi planerat att jag känner den här klassen och vad vi kanske kan göra och sådär, och du
har kommit med så där idéer hur.

I den här kategorin framkommer det att studerandens kunskap, eller okunskap, om klassen och
de individuella eleverna i klassen har påverkat hur deras roller formas. Framförallt kommer
det fram att klasslärarstuderanden har bättre kunskap om klassen och därmed kan bidra till
undervisningen med den kunskapen.

6.3.4 Studerandena kompletterar varandra
Jag har valt att benämna den fjärde kategorin studerandena kompletterar varandra.
Den här kategorin karaktäriseras av observationer av komplementär undervisning och
studerandes utsagor om kompletterande roller. Den inkluderar utsagor om att
studerande får ta del av varandras olika perspektiv och utsagor som handlar om att
studerande upplever att de kompletterar varandra. Den här kategorin omfattar också
utsagor om samarbete mellan lärarstuderandena som speciallärare och klasslärare.
Fokuset i den här kategorin är planering, eftersom många utsagor tangerar just
planering.
I observationen framkom det att alla samundervisningspar använde sig av
komplementär samundervisning. Rollerna varierade i dessa situationer. I vissa fall var
klasslärarstuderanden den som ledde lektionen medan speciallärarstuderanden var den
som kompletterade genom att ställa frågor åt eleverna, exemplifiera, komplettera
56

Jenna Häger
instruktioner. I en del fall har studerandena kompletterat varandra genom att ansvara
över olika delar av exempelvis en introduktion till en lektion. Detta kan exemplifieras
av par 2 där observationen visar att de vid ett tillfälle gjort så att en studerande
introducerat lektionens tema med ett intresseväckande inslag, medan den andra
studeranden har presenterat första uppgiften på temat och gått igenom trivselregler
med eleverna.
I flera parintervjuer beskriver studerande att de kompletterar varandra. Dels lyfter
studerande fram att de får ta del av varandras olika synvinklar, dels att det är positivt
att de är två som kan planera tillsammans. En klasslärarstudernade beskriver sina
tankar på framtiden kopplat till samundervisningen på praktiken:
Det som jag upplever som väldigt positivt är att vi har kunnat planera tillsammans och
få flera synvinklar på hur vi ska kunna gå till väga med lektionerna. Det har jag tyckt
att har varit väldigt berikande, så det är något som jag skulle se fram emot i framtiden,
just det här planeringstillfället. (K4)

Både några klasslärarstuderande och speciallärarstuderande beskriver att de fått idéer
av den andra studeranden i samundervisningsparet. Flera studerande nämner att
idéutbytet varit till nytta när de planerat lektioner och sekvenser inför
samundervisningen. Så här uttrycker K2 sig: ”Man är två som tänker, man kan
komplettera idéer och lägga till eller, man ser det också från, man ser på idéer båda två
och kanske ser bättre vad som kan funka och vad som inte funkar.”
En del studerande, både speciallärarstuderade och klasslärarstuderande, beskriver
skillnaden mellan att undervisa tillsammans som speciallärarstuderande och
klasslärarstuderande och mellan att undervisa tillsammans med en studerande från
samma utbildningslinje. En speciallärarstuderande beskriver en insikt så här:
Jag tänkte innan att vad är det egentligen jag har för roll här och vad är det som skiljer
det att jag undervisar tillsammans med en annan speciallärare och att jag undervisar
med en klasslärarstuderande att vad är det för skillnad, men nu har jag märkt att nog
har man ändå ett lite annat perspektiv på hur man planerar och hur man undervisar, så
det har jag kanske insett. (S5)

57

Jenna Häger
I den här utsagan framkommer det att studerandena reflekterat över vilka roller de
förväntas ha och att samundervisningen med en lärarstuderande från en annan
utbildningslinje har gett nya perspektiv på undervisningen.

6.2.5 Sammanfattning och tolkning
Resultatet visar att svaret på forskningsfråga två: Vilka roller framträder i
studerandenas samundervisning och hur beskriver studerandena själva sina roller? är
att studerandena använder sig av fler olika slags roller där samverkan och gemensamt
ansvar är en övergripande aspekt. Resultatet visar att klasslärarstuderandenas och
speciallärarstuderandena tar ansvar över olika områden i undervisningsprocessen.
Speciallärarstuderandena har mer ansvar över specialpedagogiska åtgärder och elever
som behöver mer stöd, medan klasslärarstuderandena ansvarar i högre grad över
klassen som helhet. Detta kan grunda sig i lärarstuderandenas huvudämnen, vilket gör
denna uppdelning naturlig på grund av deras kunskap inom de ämnen de studerar.
Lärarstuderandena tycks falla in i indelningen utan att ha diskuterat det på förhand. En
annan möjlighet är att lärarstuderandena känner sig mest bekväma i rollen som deras
respektive utbildning erbjudit. Tidigare erfarenhet kan också spela in i rollfördelningen
eftersom lärarstuderandena kan ha en bild av hur klasslärare och speciallärare
traditionellt arbetar och vilka delar av undervisningen som de således ansvarar över.
Trots att forskning visar att jämn arbetsfördelning mellan lärare som samundervisar
inte alltid arbetar jämlikt (Takala & Uusitalo-Malivaara, 2012; Scruggs m.fl., 2007),
så säger sig studerandena i denna studie har en jämn arbetsfördelning. Ingen av
studerandena säger att en av dem har huvudansvaret utan att de delar på ansvaret, även
om en av dem kan ha mer ansvar för ett visst lektionsmoment. I denna studie
samundervisar studerandena i en annan kontext än vad lärare som arbetar på fältet gör.
Detta kan vara en förklarning till att studerandena har mer jämn arbetsfördelning.
Deras arbete är möjligen mer kontrollerat av handledare och det är ett krav att båda
studerandena ska ta ansvar över den undervisning de genomför tillsammans. I ett fall
förekom dock ojämn arbetsfördelning. Forskning visar att ojämn arbetsbelastning kan
bli ett hinder för lyckad samundervisning (Baeten & Simons, 2014). Där visade sig att
speciallärarstuderanden tog mer ansvar, eftersom hen tog ansvar över både klassen

58

Jenna Häger
som helhet och en elev som behövde mer stöd. Klassläraren å andra sidan tog endast
ansvar över klassen som helhet.
Resultatens visar trots detta på en viss obalans i rollfördelningen. Det framkommer i
resultaten att lärarstuderandena generellt har liten kunskap om klassen men kunskapen
skiljer sig också mellan speciallärarstuderanden och klasslärarstuderanden.
Klasslärarstuderandena har mera kunskap om eleverna i klassen och en del
speciallärare upplever då att de hamnar i underläge. Studerandena själva förklarar
klasslärarstuderandenas bättre kännedom om klassen med att klasslärarstuderandena
har haft mer kontakt med eleverna i deras praktik utöver samundervisningen, medan
en del av speciallärarstuderandena inte träffat eleverna före samundervisningen
inleddes.

59

Jenna Häger

7 Diskussion
I detta kapitel diskuterar jag resultaten som redovisats i föregående kapitel utifrån
relevant forskning och teori inom området och mina egna tolkningar. Genom
tolkningen strävar jag efter att föra samman resultaten, som baserar sig på
intervjusvar och observationer, och tolkningen till en helhet och genom detaljer
beskriva studerandenas samundervisning med fokus på roller och modeller.

7.1 Metoddiskussion
Som metod till denna undersökning valdes kvalitativ metod. Kvalitativ metod är
lämpligt att använda när man vill studera människors sätt att agera. De informanter
som på förhand hade valts ut till den föreliggande undersökningen var få, vilket gör att
kvalitativ metod lämpar sig som metod. Ifall en kvantitativ metod hade valts så hade
informanterna behövt vara fler och frågeställningen en annan. Den hermeneutiska
ansats som valdes till forskningsansats handlar om att pendla mellan helhet och del
(Alvesson & Sköldberg, 2008, s. 193) för att med hjälp av forskarens förförståelse
tolka och förklara fenomenet som undersöks (Westlund, 2015). Ansatsen lämpade sig
för att jag valde ett tema på avhandlingen som jag har tidigare kunskap om, vilket
främjar tolkningen och utvecklingen av min egen förståelse. För att uppnå ambitionen
att tolka resultatet har jag först bearbetat materialet induktivt med kvalitativ
innehållsanalys för att sen tolka materialet i förhållande till forskning inom området
och min egen förförståelse.
Observationerna och resultaten från dem har formats av min förförståelse och tolkning
av situationen. Detta gäller såväl rollfördelning som samundervisningsmodeller som
är avhandlingens två huvudsakliga teman. I resultatet framkommer det att studerande
använder sig i ganska stor grad av en komplementär samundervisningsmodell. I många
av de fall där jag observerat användningen av komplementär modell så har jag
övervägt mellan att identifiera situationen som assisterande eller komplementär
samundervisning. Jag gjorde ett beslut att notera situationen som komplementär
samundervisning ifall den studerande som inte hade hand om lektionsmomentet i fråga
ändå var aktiv under momentet och tydligt kompletterade undervisningen. Bell (2016,
s. 224) menar att observationer är beroende av människors uppfattningar av det som
händer, vilket framkom i detta fall när min uppfattning av det som händer bidrog till
60

Jenna Häger
att forma resultatet för undersökningen. Jag förtydligade reglerna kring observationen
för mig själv vartefter denna utmaning uppkom, för att uppfylla kriteriet att
observationerna i ett observationsschema ska vara enkla att registrera, ett kriterium
som Denscombe (2018, s. 302) lyfter fram. Patel och Davidsson (2019) menar att
tillförlitligheten i kvaltativa undersökningar hänger mycket på forskarens förmåga.
Min erfarenhet av forskning är liten och därför kunde fler åtgärder tilltagits för att öka
tillförlitligheten. För att öka undersökningens tillförlitlighet kunde observationen
gjorts tillsammans med till exempel en annan pro gradu-skribent eller så kunde de ha
filmats för att senare genomgått en interbedömarreliabilitet. På de här sätten skulle
tillförlitligheten för observationerna ökat.
Intervju valdes som en datainsamlingsmetod i ett tidigt skede av avhandlingsprocessen
för att intervjuer ger möjlighet att undersöka informanternas tankar på ett djupare plan.
Jag valde att göra parintervjuer för att det var mer lämpligt tidsmässigt och för att jag
bedömde att temat för intervjuerna inte var känsligt att prata om. Dessutom resonerade
jag så att parintervjuerna skulle fungera som en diskussion mellan studerandena och
på så sätt gagna materialet. Som Trost (2010, s. 67) nämner finns det nackdelar med
att intervjua flera på samma gång såsom att någon i intervjun inte vågar säga ifrån.
Under tiden intervjuerna genomfördes kom jag till insikten att intervjufrågorna och
temat som diskuterades kunde vara av sådant slag att informanterna kände att de inte
kunde prata öppet om till exempel samarbetet eller arbetsfördelningen. Risken finns
att informanternas riktiga åsikter inte kommit fram på grund av hänsyn till den
studerande de samarbetade med. För att undvika detta skulle ett alternativ ha varit att
ordna individuella intervjuer med studerandena.
För att öka trovärdigheten i avhandlingen så har jag använt mig av triangulering.
Triangulering kan innebära att man använder sig av flera datainsamlingsmaterial,
vilket i sin tur bidrar till ett bredare material där man kan se om data pekar åt samma
håll eller skiljer sig åt. I detta fall har data generellt pekat åt samma håll, det vill säga
observationerna av studerandenas samundervisning har bekräftats av studerandenas
intervjuer och vice versa. Materialet som samlats in har dessutom varit omfattande och
jag har spenderat tre veckor ute på fältet och samlat in data. Jag har flera gånger
återkommit till intervjuerna och observationerna under avhandlingsprocessen för att
undvika att min egen uppfattning påverkar materialet.
61

Jenna Häger
Resultaten av den föreliggande undersökningen kan anses vara generaliserbart till viss
mån. Undersökningen tar plats i en specifik kontext i Svenskfinland, men trots att
kontexten är specifik för denna undersökning så kan man tänka sig att avhandlingen,
och undersökningen som ligger till grund för den, kan ge en djupare förståelse om
ämnet och fungera som referensmaterial inför kommande forskning inom samma
område.

7.2 Resultatdiskussion
Jag har delat in detta kapitel i rubriker som symboliserar de tolkningsaspekterna som
framkommit utifrån resultaten. Jag har valt att kalla dessa tolkningsaspekter till:
studerandenas modellanvändning speglar deras samverkan, gemensamt ansvar
genom avsaknad av etablerade roller, idé om traditionella roller leder till låsta tankar
om elevansvar och studerandenas reflektion över samundervisningens inkluderande
aspekt. Tolkningsaspekterna väver samman svaren på båda forskningsfrågorna, min
förförståelse för samundervisning och tidigare forskning.

7.2.1 Studerandes modellanvändning speglar deras samverkan
Resultaten visar att studerandena använder flera olika samundervisningsmodeller när
de genomför samundervisningen. Detta stämmer överens med tidigare forskning av
Baeten och Simons (2014) som också i sin studie rapporterade att studerande som
samundervisar använder många olika modeller. Den vanligaste modellen som
användes definierades som komplementär samundervisning. Dessa resultat grundar sig
såväl på observationer som intervjuer. Flera studeranden rapporterade att de upplevde
att de kompletterade varandra i undervisningsprocessens olika moment. Detta resultat
är också intressant med tanke på att en del av studerandena inte kände varandra innan
samundervisningen inleddes. Shakenova (2017) menar att korta samarbeten kan
begränsa möjligheten att samverka på ett djupare plan. Studerandena i denna studie
har, trots att de arbetade tillsammans under en kort tidsperiod, lyckats skapa ett gott
samarbete och i en del fall en samverkan där de smidigt arbetar mot ett gemensamt
mål. Enligt Cook och Friend (2010) är samverkan en grundpelare i samundervisning.

62

Jenna Häger
En förutsättning för att lärare ska kunna samverka är att båda parterna har lika stor
makt att ta beslut (Friend & Cook, 2014). Man kan anta att en sådan jämlikhet som
studerandenas utsagor vittnar om, grundar sig i att studerandena under
samundervisningen hade ungefär lika mycket erfarenhet av undervisning och att de
befinner sig ungefär på samma stadie i studierna. Studerandenas vardag består på
många sätt av att samarbeta och samverkan med andra studeranden för att genomföra
olika uppgifter och de är på så sätt rutinerade när det gäller att dela upp ansvar och
fördela uppgifter inom en arbetsgrupp. Tidigare forskning visar att studerande som
samundervisar upplever delat ansvar i samundervisningsprocessen (Baeten & Simons,
2014; Hoppey & Mickelson, 2017). Å andra sidan finns det en risk för att studerandena
förfinade sina utsagor i den föreliggande studien, eftersom intervjuerna gjordes i par.
Det kan hända att studerandena kände att de inte kunde vara ärliga med en eventuell
känsla av ojämn belastning inför den andra studeranden. Därför kan detta resultat
ifrågasättas. Det kom fram i en parintervju att arbetsbelastningen hade upplevts som
ojämn. Detta diskuterades utifrån metodsynvinkel i kapitel 7.1.
Studerandena anmälde sig inte frivilligt till samundervisningen utan valdes ut av andra.
Trots

detta

tolkade

jag

studerandenas

upplevelse

och

inställning

till

samundervisningen som positiv. Shakenova (2017) nämner en liknande aspekt i sin
forskning. Författaren menar att det inte går att tvinga någon till att samverka eftersom
det handlar om en inställning till interaktion med andra. Det kan vara så att
studerandena ändå inte känt sig tvungna till att genomföra samundervisningen utan
gått in med en positiv inställning och att det i sin tur gynnat samarbete och samverkan.
Interpersonell dynamik där exempelvis positiv attityd gentemot undervisning,
öppenhet och respekt är faktorer som gynnar lärarsamverkan (Shakenova, 2017),
vilket kan ha vägt upp de hinder som eventuellt stod i vägen för lärarstuderandenas
möjligheter att samverka. Strukturella förhållanden såsom gemensamma mål, tid att
mötas, fysiska platser att mötas på är också faktorer som gynnar samverkan
(Shakenova, 2017) och som lärarstuderandenas samundervisning kan ha gynnats av.
Det är överraskande att studerandena inte använde sig av assisterande
samundervisning i högre grad eftersom flera forskningsresultat visar på att det är den
vanligaste samundervisningsmodellen (Villa m.fl., 2013; Scruggs m.fl., 2007; Bryant
Davis, 2012). Studerandena upplevde inte heller att det var någon av dem som hade en
63

Jenna Häger
assisterande roll och på så sätt sammanfaller deras rollanvändning med deras val av
samundervisningsmodeller där båda ofta hade aktiva roller. I detta fall kan man
diskutera metodvalet och hur komplementär samundervisning har identifierats av mig
som observatör. Detta diskuterades i kapitel 7.1. På grund av det övervägande som
observationen utgjorde kan resultatet anses vara diskutabelt för att det möjligen varit
påverkat av min egen förförståelse av samundervisning kombinerat med en liten
praktisk

erfarenhet

av

både

samundervisning

och

observation

som

datainsamlingsmetod. Detta är däremot en kvalitativ studie och därför kan man
argumentera att antalet moment som identifierats som en viss modell inte är viktigast,
utan fokus är på mer djupgående aspekter. Samtidigt har tidigare forskning om
studerande som samundervisar än mer benägna att ta risker i undervisningen eftersom
de känner stöd av sin samundervisningspartner. Det kan vara så att studerandena också
i den föreliggande studien har velat ta möjligheten att prova på de olika
samundervisningsmodellerna och känt sig säkra på att göra det med stöd av varandra.

7.2.2 Gemensamt ansvar genom avsaknad av etablerade roller
Denna

aspekt

synliggör

studerandenas

öppenhet

gentemot

roller

och

tolkningsmöjligheten att detta grundar sig i den kontext studerandena samundervisar
i, vilket gynnar jämn arbetsfördelning och ansvar. Studerandena använder sig av de
kompetenser de besitter som speciallärarstuderanden och klasslärarstuderanden, vilket
gör att de båda bidrar till samundervisningen med olika kunskap. Hoppey och
Mickelson (2017) lyfter i sin forskning fram att studerandena som samundervisade
lärde sig att se på saker från ett annat perspektiv, något som går i linje med den här
studien.
Denna studie tyder på att studerande tar ett gemensamt ansvar över
undervisningsprocessen som samundervisning innebär. Studerandena verkar se på
undervisningen som ett gemensamt uppdrag där de drar nytta av de kompetenser de
besitter. Detta synliggörs såväl i observationsmaterialet som i intervjuerna med
studerandena. Shakenova (2017) nämner mikropolitik som en faktor som kan begränsa
samverkan på så sätt att individer använder sin informella makt för att uppnå sina egna
mål. Eftersom studerandena inte normalt arbetar tillsammans så kan man tänka sig att
dessa strukturer inte hunnit befästas ännu och studerandenas samundervisning
64

Jenna Häger
försvåras således kanske inte på grund av mikropolitiska hinder. Studerandena
använder sig i hög grad av olika varianter av komplementär modell. Dessutom
beskriver studerandena att de kompletterar varandra både då det gäller praktiska
arrangemang, specialpedagogiska uppgifter och klassläraruppgifter. Min tolkning är
att studerandena aktivt undviker assisterande roller, även om det förekommer
lektionsmoment där assisterande modell är den mest lämpliga modellen att använda
av praktiska skäl. Enligt forskning av Anuar (2016) är det viktigt att specialläraren har
en aktiv roll för att samundervisningen ska vara framgångsrik, vilket tyder på att
studerandena lyckats i den bemärkelsen. I den föreläsning av Christel Sundqvist (se
kapitel 5.5) som studerande deltagit i som förberedelse inför samundervisning
framkommer det att specialläraren riskerar att få en assisterande roll i
samundervisning, vilket kan ha påverkat studerandens uppfattning om assisterande
undervisning och senare i det praktiska genomförandet av samundervisningen. Detta
går i linje med forskning som visar att specialläraren riskerar att få en assisterande roll
i

samundervisning

(Scruggs,

Mastropieri,

McDuffie,

2007).

Takala

och

Uusitalomalmivaara (2012) rapporterar å andra sidan att speciallärare har varierande
roller och är de som samundervisar mest. I Takala och Uuistalo-Malmivaara (2012)
studie kommer det fram att det är svårt att hitta gemensam planeringstid och att lärare
klagade på att det kände sig som en assistent. Lärarstuderandena i den föreliggande
studien planerade tillsammans och det kan vara en anledning till att ingen av dem
upplevde att de hade en assistentroll.
De flesta studerandena som deltog i denna studie var nybörjare inom både
samundervisning och undervisning generellt. Det kan vara en förklarning till att
studerande samundervisar på ett annat sätt än lärare som samundervisar på fältet.
Stefanidis och Strogilos (2015) menar att ansvarsfördelningen i samundervisning
påverkas av lärares erfarenhet av undervisningssättet. Forskningen indikerar att mer
erfarna samundervisningslärare har bättre attityd gentemot speciallärares roll som en
aktiv samundervisare och klasslärares ansvar över elever med funktionsnedsättningar.
Det finns alltså vissa likheter med tidigare forskning och den här studien eftersom
resultaten även i denna studie visade att studerandena var mer benägna att lägga
specialpedagogiskt ansvar på just speciallärarstuderanden. Samtidigt finns det en
motsättning eftersom studerandena som deltog i den här studien trots sin ringa
erfarenhet av samundervisning tog speciallärarens aktiva roll på stort allvar. Detta kan
65

Jenna Häger
som redan nämnts bero studerandenas tidigare kunskap om samundervisning där
risken med att en av samundervisarna får en assisterande roll betonats. En annan
tolkningsmöjlighet är att studerandena är vana vid ett visst system som kan antas
genomsyra hela utbildningen där ansvar avkrävs av alla som deltar i en uppgift. På
praktiker övervakas dessutom detta av handledare på fakulteten och i skolan. Detta
kan leda till att studerandena har en annan syn på ansvar över sina uppgifter där alla
deltagares aktivitet är av vikt och bedöms på ett annat sätt än en lärare ute i yrkeslivet.

7.2.3 Idé om traditionella roller leder till låsta tankar om elevansvar
Denna aspekt innefattar studerandenas användning av olika kompetenser. I studien
framkommer det att studerandena omedvetet eller medvetet lagt mer ansvar över
elever som är i behov av stöd på speciallärarstuderanden. Detta grundar sig, enligt
studerandena, åtminstone delvis på att klasslärarstuderandena känner klassen bättre.
Speciallärarstuderandenas ansvar över elever som behöver mer stöd förklaras inte
tydligt av studerandena.
Resultaten av Shin m.fl. (2016) visar att speciallärarstuderande och klasslärare
upplevde att de saknade viss kunskap för att samundervisa inkluderande lärmiljöer.
Speciallärarstuderandena rapporterade att de saknade ämneskunskap, medan
klasslärarstuderanden upplevde att de saknade kunskap för att differentiera
undervisningen för elever med funktionsnedsättningar. Liknande resultat upptäcktes i
denna studie där det framkom att speciallärarstuderande inte hade tillräcklig kunskap
om klassen. Flera studerande var också överens om att speciallärarstuderandena hade
bättre beredskap för att differentiera undervisningen för elever som var i behov av mer
stöd. Det kan vara så i den föreliggande studien att studerandena betraktat det som
självklart att speciallärarstuderandena har mer kompetens att ansvara över dessa elever
och därför inte utrett möjligheten att klasslärarstuderanden också kan ha ansvar över
dessa elever, samtidigt kom det fram i resultatanalysen att studerandena var måna om
att inte försumma vare sig speciallärarstuderandens eller klasslärarstuderandens roll i
samundervisningen. Enligt forskning av Takala och Uuusitalo-Malmivaara (2012) så
tar speciallärare inte alltid rollen som huvudlärare i samundervisningssituationer.
Detta syntes inte i denna undersökning. Det kan återigen bero på att

66

Jenna Häger
samundervisningen skedde i en annan kontext än de samundervisningssituationer som
lärare ute på fältet undersökts i.
Trots att användandet av kompetenser kan ses som positivt, så finns det en risk att
studerandena blir låsta i sina roller, vilket i längden kan påverka huruvida
samundervisningens fördelar tas till vara. Risken kan alltså vara att studerandena delar
in eleverna i mina och dina elever istället för att båda tar ansvar över alla elever. Något
som kan tänkas bero på en ingrodd idé om de roller som en speciallärare respektive en
klasslärare förväntas ha. En del forskning visar att elever i behov av stöd presterar
bättre om lärare samverkar (Goddard, Goddard & Tschannen-Moran, 2007; Miller,
Goddard, Goddard, Larsen & Jacob, 2010) men då kan man också anta att båda lärarna
måste vara insatta i elevernas situation och att inte endast en lärare ansvarar över
dennes undervisning. Sundqvist och Lönnqvist (2016) fann i en systematisk
litteraturstudie att elever som är i behov av särskilt stöd riskeras att exkluderas från det
sociala samspelet om allmänläraren, motsvarande klassläraren i den föreliggande
studiens fall, har mindre kontakt med dessa elever.
Studerandenas olika expertområden kan ses ur ett sociokulturellt perspektiv. Eftersom
de har olika erfarenheter, förförståelse och kunskap av lärarskap så kan de lära sig av
varandra.

Båda

samundervisningen,

studerandena
eftersom

möter

den

de

har

mer
olika

kompetente

kamraten

i

utbildningsbakgrunder.

Speciallärarstuderanden har möjlighet att utmana sin förmåga i förhållande till
klasslärarstuderanden och vice versa. Utifrån detta kan man anta att studerandena har
haft nytta av varandras kunskap och inte bara lärt sig av lärare, handledare och
erfarenheten.

7.2.4 Studerandenas reflektion över samundervisningens inkluderande
aspekt
Denna tolkningsaspekt visar på att studerande reflekterar över inkludering i
samundervisningssituationen när de väljer samundervisningsmodeller. Resultaten av
denna undersökning visade att en del studerande som samundervisade använde en
modell som de själva beskrev som exkluderande, även om tanken var att inkludera alla
elever. Elever med stort behov av differentiering befinner sig i klassrummet men har
67

Jenna Häger
andra uppgifter än de andra i klassen. Denna modell liknar en placeringsorienterad
definition av inkludering som Nilholm och Göransson (2013) beskriver som en
definition där fokus är på elevens fysiska placering i klassrummet. Detta resulterar i
en fråga om definitionen av samundervisning som ett medel att gynna inkludering.
Baserat på studerandens utsagor där de problematiserar den typ av inkludering så kan
man anta att de inte anser en placeringsorienterad inkludering tillräcklig. Min tolkning
är att studerandena upplever det utmanande att inkludera elever med stort stödbehov i
deras hemklass även om de har en viss kunskap om inkludering och samundervisning.
Ainscrow (2017) beskriver att utmaningar uppkommer när tanken om inkludering ska
tillämpas i praktiken, vilket går i linje med resultaten som utgör denna
tolkningsaspekt.
Ur ett sociokulturellt perspektiv sker lärande i interaktion med andra (Säljö, 2010).
Man kan argumentera för att en placeringsorienterad definition av inkludering inte är
tillräckligt för att lärandet ska gynnas av den sociala miljön om eleven som inkluderas
endast befinner sig inom samma väggar som resten av klassen. Kommunikation och
språk anses ligga till grund för tanken bakom sociokulturellt perspektiv, eftersom man
för kunskap vidare genom kommunikation (Säljö, 2014). Om inkludering ska ha den
inverkan på lärande som det sociokulturella perspektivet förespråkar så behöver alltså
eleverna kommunicera med varandra, vilket i sin tur kan betyda att eleverna behöver
arbeta med samma, eller liknande, saker tillsammans. Således kan öppnas möjligheten
upp för eleverna att befinna sig i den proximala utvecklingszonen (Se Hwang &
Nilsson, 2019). Man kan anta att det är svårt att uppnå den gemensamma kraften som
karaktäriserar det sociokulturella perspektivet om en elev endast inkluderats i den
fysiska miljön och inte också i den pedagogiska och sociala miljön.
Även om studerandenas tanke är att alla elever ska inkluderas i klassen, inte bara
fysiskt utan också på ett pedagogiskt och socialt plan så upplever de det utmanande att
tillämpa tanken. Sundqvist och Lönnqvist (2016) finner i sin litteraturstudie att elever
som får specialpedagogiskt stöd har mindre kontakt med allmänlärare, detta tyder på,
såväl enligt Sundqvist och Lönnqvist som resultaten i denna studie, att de eleverna
riskeras att exkluderas. Denna diskussion väcker tankar om vikten av att klargöra
begrepp som inkludering och samundervisning för att säkerställa att man arbetar
utifrån ett gemensamt perspektiv när det gäller inkludering och samundervisning.
68

Jenna Häger

7.3 Slutsats, implikationer och utvidgad förståelse
I denna avhandling strävade jag efter att undersöka vilka modeller studerande
använder och hur deras roller ser ut i samundervisningen. Samundervisning är ett sätt
att främja elevers inkludering. Inkludering har länge varit aktuellt i både styrdokument
och följaktligen på fältet. En naturlig fortsättning för att föra arbetet med inkludering
framåt är att implementera metoder, såsom samundervisning, som gynnar inkludering
i skolor. I förlängningen behöver också lärarstuderande få möjlighet att prova på
samundervisning för att i arbetslivet ha beredskap för att använda undervisningssättet.
Mot denna bakgrund väcktes intresse att studera hur lärarstuderanden organiserar
samundervisning som en grund för att möjligen införa samundervisningssituationer
som ett stående moment i studerandes praktikperioder. Denna avhandling skrevs inom
ramarna för projektet Vi stöder tillsammans!, vilket bland annat strävar efter att främja
studerandes möjligheter att prova på samundervisning.
Resultaten i denna avhandling visar på att studeranden använder modeller på ett
varierande sätt och fördelar roller på ett fördelaktigt sätt där de samverkar och tar
gemensamt ansvar. Studerandena använder modeller där båda är aktiva och bidrar till
undervisningen. De provar på olika modeller och reflekterar över för- och nackdelar
med dem. I studien framkom det att en del studerandepar upplevde svårigheter att
inkludera elever på ett djupare plan än att endast placera dem i samma klassrum som
de övriga eleverna. Detta antyder att det finns skäl att noga undersöka vilka klasser
som studerandena genomför samundervisningen i, för att undvika att studerandena
ställs inför en övermäktig utmaning. Också andra utmaningar framkom i resultaten.
Ett av samundervisningsparen upplevde en ojämn arbetsfördelning och ett annat
samundervisningspar upplevde utmaningar med modellen stationsundervisning.
Denna studie har gett en bild av hur lärarstuderande organiserar samundervisning och
hur de klarar av att använda modeller och fördela roller och ansvar. Den tyder på att
lärarstuderande ser positivt på samundervisning som ett inslag under en praktikperiod.
Arbetet med inslag av samundervisning i lärarstuderandes praktikperioder kan
utvecklas för att erbjuda studerandena en så god grund som möjligt för att tillämpa den
kunskap och praktiska erfarenhet av samundervisning som de tillskansat sig under
69

Jenna Häger
utbildningen. Förhoppningen är att denna studie kan bidra med kunskap som leder till
denna utveckling av lärarutbildningen. Förslagsvis borde studerandena, speciellt
speciallärarstuderandena få möjlighet att bekanta sig mer med klassen innan
samundervisningen inleds, så att ingen kommer i underläge. I resultaten kom det fram
att

speciallärarstuderanden

inte

hade

haft

lika

bra

möjligheter

som

klasslärarstuderandena att bekanta sig med eleverna på förhand.
Praktiska lösningar på hur idén om inkludering kan tillämpas genom samundervisning
i praktiken och adekvat handledning kunde vara tillgänglig för studerandena för att
öka studerandenas lärande och för att undvika att kraven på handledare eller
studerande känns orimliga. En del studeranden har trots allt knappt kommit i kontakt
med samundervisning tidigare under utbildningen. Samundervisning är en del av
speciallärarutbildningen (Åbo Akademi, u.å.) men mig veterligen så är det inte en del
av klasslärarutbildningen. Detta kan tyckas vara lite underligt med tanke på att själva
upplägget för samundervisning inbegriper att flera lärare arbetar tillsammans och det
är inte alls osannolikt att klasslärare också inblandas i samundervisningssituationer.
Resultaten i denna studie visade att studerandena generellt hade en jämn arbets- och
ansvarsfördelning både enligt observationer och studerandenas egna utsagor. I ett fall
förekom dock ojämn ansvarsfördelning. I detta fall kom det fram att
speciallärarstuderanden tog mer av ett dubbelansvar än klassläraren eftersom
speciallärarstuderanden tog gemensamt ansvar över klassen som helhet men ansvarade
mer eller mindre ensam för en elev i behov av mycket stöd. Klassläraren å andra sidan
var inte involverad i den elevens uppgifter eller arbetsgång, utan ansvarade endast för
klassen. Det framkom dessutom att speciallärarna generellt tog mer ansvar över elever
i behov av stöd. Detta tyder på att även om det finns möjligheter att byta roller i
samundervisning och låta klassläraren ansvara gemensamt över elever i behov av stöd
så väljer studerandena att använda sig av mer traditionella roller. Min bedömning är
att dessa roller ligger väldigt nära mer konventionella roller där elever i behov av stöd
riskeras slussas över på specialläraren och klassläraren avsäger sig ansvaret. Frågan är
om det då är samundervisning enligt den vedertagna definitionen, eftersom ansvaret i
fall som dessa är så pass uppdelat. Specialläraren å andra sidan får inte möjlighet att
lära känna fler elever i klassen och riskeras därför att inte inkluderas som en jämlik
lärare i elevernas ögon. Den fördel som det kan innebära att lärare med olika
70

Jenna Häger
kompetenser samverkan i samundervisning riskeras också att gå förlorad. Mitt förslag
är att lärarstuderanden får möjlighet att reflektera mer över den möjlighet att skifta
roller och att utbildningen som helhet fokuserar mer på samarbete mellan klassläraroch speciallärarstuderanden för att göra en mer flexibel rollfördelning möjlig, utan att
kompetenserna försummas.
Eftersom jag använt mig av den hermeneutisk forskningsansats i avhandlingen
beskriver jag till följande min utvidgade förståelse för samundervisning i enlighet med
den hermeneutiska spiralen. Genom avhandlingsprocessen har min förståelse för
samundervisning generellt och studerandes samundervisning specifikt fördjupats med
tanke på flera olika aspekter. Det var överraskande för mig att inse att studerandena
undvikit att en av dem agerar som assistent så pass genomgående som de gjorde.
Forskning visar att risken finns att speciallärare får en assistentroll (se. t.ex. Scruggs
m.fl., 2007; Hoppey & Mickelson, 2017). I och med den observationen kom också
insikten av vikten av att samplanera samundervisningen. Även om min förförståelse
var att samplanering är viktig för framgångsrik samundervisning, så blev min
förståelse för samplaneringens vikt ännu större. En annan aspekt som utvidgat min
förståelse är svårigheterna som studerandena upplevde med att tillämpa
samundervisningsmodellerna så att elever kan inkluderas i en vanlig klass. Att jag
kommit till den förståelsen i slutskedet av avhandlingsprocessen kan bero på min ringa
erfarenhet av samundervisning i praktiken. Samundervisning framstår således ur detta
perspektiv

som

ett

mer

komplicerat

undervisningssätt

för

mig

efter

avhandlingsprocessen. I och med detta har det också klarnat för mig hur viktigt det är
att lärarstuderanden, och lärare på fältet som är obekanta med samundervisning, dels
får möjlighet att pröva på samundervisning i praktiken, dels får adekvat handledning
av erfarna samundervisare.
Ytterligare en aspekt som fördjupat min förståelse för samundervisning handlar om
rollfördelning. Resultaten i denna studie antyder att det kan vara komplicerat att
fördela rollerna så att både speciallärarens och klasslärarens olika kompetenser
framkommer, utan att ansvaret delas så att specialläraren tar hela ansvaret över elever
med specialpedagogiska behov och klassläraren tar ansvar över resten av klassen. Det
var en insikt för mig att förstå hur utmanande denna aspekt kan vara.

71

Jenna Häger
Sammanfattningsvis kan man säga att min positiva bild av samundervisning har
bibehållits men jag har fått en djupare förståelse av samundervisningens olika
beståndsdelar, dess utmaningar och möjligheter.

7.4 Förslag på vidare forskning
I min avhandling undersöker jag hur studerande organiserar samundervisning.
Generellt finns det mycket forskning om samundervisning, men största delen är
fokuserad på lärare som samundervisar (se t.ex. Takala & Uusitalo-Malmivaara, 2012;
Scruggs, 2007; Stefanidis & Strogilos, 2015) eller elevers perspektiv på
samundervisning (se t.ex. Hang & Rabren, 2009; Sundqvist & Lönnqvist, 2016). En
del studier som där forskarna undersökt lärarstuderandes samundervisning finns också
men mer forskning behövs av studerande som samundervisar, för studerandena ska få
bra erfarenheter av samundervisningen och vara beredda att använda den i sitt arbetsliv
också. Denna tanke väcker också frågor om huruvida studerande som fått pröva på
samundervisning under sin utbildning sen också använder arbetssättet när de börjar
arbeta som lärare och om de upplever att de har bättre beredskap att använda sig av
samundervisning som ett inkluderande arbetssätt.
En del studerandena rapporterade i denna studie att de upplevde det utmanande att
inkludera elever på ett mer omfattande sätt än att endast placera dem i samma klassrum
som resterande elever. Detta tyder på att studeranden borde få mer handledning i att
använda den teoretiska kunskap de besitter om samundervisningen. Det kunde
underlätta studerandenas praktiska samundervisning. Det finns således också skäl att
undersöka handledarnas kunskap om och erfarenhet av samundervisning för att ge dem
bättre möjlighet att handleda studerandena i den utmaning som studerandens utsagor
tydde på. Handledarna har trots allt en viktig roll i studerandenas praktiker. Forskning
visar dessutom att lärarstuderande som samundervisar värdesätter den handledning de
kan få av mer erfarna lärare, vilket också bekräftar handledningens roll när studerande
ställs inför nya utmaningar (Hoppey & Simons, 2017).
I denna studie var min tolkning att lärarstuderandena upplevde samundervisningen
som en positiv erfarenhet men fler studier behövs för att kartlägga lärarstuderandes
attityd gentemot samundervisning. I denna studie koncentrerades uppmärksamheten
72

Jenna Häger
bland annat mot studerandes roller i samundervisning. Med tanke på att många av
undervisningsparen hade jämlika roller i samundervisningen både enligt dem själva
och observationen, kunde det vara intressant att undersöka vilka faktorer som
studeranden upplever som viktiga i strävan efter jämlika roller. Bland annat Shin m.fl.
(2019) har forskat på detta men det finns utrymme att gå djupare in i detta område.
Dessutom kunde de praktiska arrangemangen av studerandenas inslag av
samundervisning undersökas för att skapa goda förutsättningar för att studerandena
finner samundervisningen som de får pröva på relevant inför framtiden.

73

Jenna Häger

Litteraturförteckning
Ainscow, M.& Messiou, K. (2017). Engaging with the views of students to promote
inclusion in education. Journal of Educational Change. 19 (2), s. 1–17.
Alvesson, M. & Sköldberg, K. (2008). Tolkning och reflektion: Vetenskapsfilosofi och
kvalitativ metod (andra upplagan). Lund: Studentlitteratur.
Anuar, M.K. (2016). An Overview of Challenges, Readiness, and Roles of Special
Education Teachers on Co-Teaching Component in Inclusive Classrooms. Journal
of Asian Vocational Education and Training, Vol. 9, s.85-97.
Baeten, M. & Simons, M. (2014). Student teachers’ team teaching: Models, effects,
and conditions for implementation. Teaching and Teacher Education, 41(2014), s.
92–110.
Bell, J. (2006). Introduktion till forskningsmetodik. Lund: Studentlitteratur
Björk-Åman, C. & Sundqvist. C. (2019). Speciallärares organisering av stöd för
elever med inlärningssvårigheter i Svenskfinland. NMI Bulletinens svenskspråkiga
specialnummer, s. 40–57.
Bogdan, R. C. & Biklen, S. K. (2007). Qualitative research for education: An
introduction to theory and methods (femte upplagan). London: Pearson A & B.
Bryant Davis, K.E., Dieker, L., Pearl, C. & Kirkpatrick, R. M. (2012). Planning in the
Middle: Co-Planning Between General and Special Education. Journal of
Educational and Psychological Consultation, 22, s. 208–226
Cook L. & Friend M. (2010). The State of the Art of Collaboration on Behalf of
Students With Disabilities. Journal of Educational & Psychological Consultation.
20(1), s. 1–8.
Denscombe, M. (2014). Forskningshandboken: för småskaliga forskningsprojekt
inom samhällsvetenskaperna. Lund: Studentlitteratur.
Dettmer, P., Knackendoffel, A. & Thurston, L. P. (2013). Collaboration, consultation,
and teamwork for students with special needs (sjunde upplagan). Boston: Pearson.

74

Jenna Häger
Friberg, F. & Öhlen, J. (2012). Fenomenologi och hermeneutik. I Henricson, M.
(Red.) Vetenskaplig teori och metod – från idé till examination inom omvårdnad
(s. 345–370). Lund: Studentlitteratur.
Friend, M. & Cook, L. (2014). Interactions: collaboration skills for school
professionals. (sjunde upplagan) Harlow: Pearson Education.
Friend, M., Cook, L., Hurley-Chamberlain, D. & Shamberger, C. (2010). CoTeaching: An Illustration of the Complexity of Collaboration in Special Education.
Journal of Educational and Psychological Consultation, 20(1), s. 9–27.
Förordning om behörighetsvillkoren för personal inom utbildningsväsendet
986/1998. Hämtat 8 december från
https://www.finlex.fi/sv/laki/alkup/1998/19980986
Gonzalez, L.L. (2015). The Effect of Co-teaching on the English Language Arts
Achievement of General Education Tenth-Grade Students. Avhandling. California
State University Stanislaus.
Hang, Q. & Rabren, K. (2009). An examination of co-teaching: Perspectives and
efficacy indicators. Remedial and Special Education, 30(5), s. 259–268.
Hoppey, D. & Mickelson, A. M. (2017). Partnership and Coteaching: Preparing
Preservice Teachers to Improve Outcomes for Students with Disabilities. Action in
Teacher Education. 39 (2), s. 187–202.
Hwang, P. & Nilsson, B. (2019). Utvecklingspsykologi. Stockholm: Natur och kultur.
Idol, L. (2006). Toward Inclusion of Special Education Students in General
Education: A Program Evaluation of Eight Schools. Remedial and Special
Education, 27(2), s. 77–94.
Jakku-Sihvonen, R. & Niemi, H. (2006). Research-based teacher education in
Finland: Reflections by Finnish teacher educators. Åbo: Finnish Educational
Research Association.
Kvale, S. & Brinkmann, S. (2014). Den kvalitativa forskningsintervjun. Lund:
Studentlitteratur.

75

Jenna Häger
Lag om grundläggande utbildning 628/1997. Hämtad 2 december 2019, från
http://www.finlex.fi/sv/laki/ajantasa/1998/19980628
Lag om ändring om lagen om den grundläggande utbildning 642/2010. Hämtad 2
december 2019, från https://www.finlex.fi/sv/laki/alkup/2010/20100642
Lundman, B. & Granheim, U.H (2008). Kvalitativ innehållsanalys. I M. Granskär, G.
Höglund & B. Nielsen (Red.), Tillämpad kvalitativ forskning inom hälso- och
sjukvård. Lund: Studentlitteratur.
Miller, R. J., Goddard, Y. L., Goddard, R., Larsen, R., & Jacob, R. (2010).
Instructional leadership: A pathway to teacher collaboration and student
achievement. A paper presented at the 2010 annual meeting of the University
Council for Educational Administration.
Mitchell, D. (2014). Inkludering i skolan: Undervisningsstrategier som fungerar.
Stockholm: Natur & Kultur Akademisk.
Murawski, W. W. (2009). Collaborative Teaching in Secondary Schools: Making the
Co-Teaching Marriage Work! Corwin.
Nilholm, C. & Göransson, K. (2013). Inkluderande undervisning: vad kan man lära
av forskningen? Härnösand: Specialpedagogiska myndigheten.
Olsson, S. & Sörensen, S. (2011). Forskningsprocessen: kvalitativa och kvantitativa
perspektiv. Stockholm: Liber.
Parker, A. K. (2010). The Impacts of Co-teaching on the General Education Student.
(Doktorsavhandling). Orlando: University of Central Florida. Hämtad 8 december
från http://etd.fcla.edu/CF/CFE0003005/Parker_Alicia_K_201005_EDD.pdf
Patel, R. & Davidson, B. (2019). Forskningsmetodikens grunder: Att planera,
genomföra och rapportera en undersökning (femte upplagan.). Lund:
Studentlitteratur AB.
Patton, M. Q. (2015). Qualitative research & evaluation methods: Integrating theory
and practice (fjärde upplagan). Thousand Oaks: SAGE.

76

Jenna Häger
Rivera, E. A., McMahon, S.D., Keys, C. (2014). Collaborative Teaching: School
Implementation and Connections With Outcomes Among Students With
Disabilities. Journal of Prevention & Intervention Community 42(1), s. 72–85.
Rytivaara, A. & Kershner, R. (2012). Co-teaching as a context for teachers'
professional learning and joint knowledge construction. Teaching and Teacher
Education. 28, s. 999–1008.
Saloviita T. & Takala, M. (2010). Frequency of co-teaching in different teacher
categories. European Journal of Special Needs Education, 25 (4), s. 389–396.
Saloviita, T. (2018). How common are inclusive educational practices among Finnish
teachers? International Journal of Inclusive Education 22(5), s. 560–57.
Sandström, M. (2014). Inledning. I Sandström, M, Nilsson, L. & Stier, J.
Inkludering- möjligheter och utmaningar. Lund: Studentlitteratur.
Schreier, M. (2014). Qualitative Content Analysis. I Flick, U. (Red.) The SAGE
Handbook of Qualitative Data Analysis (s. 170–183). London: SAGE
Publications.
Scruggs, T. E., Mastropieri, M. A. McDuffie, K.A. (2007). Co-Teaching in Inclusive
Classrooms: A Metasynthesis of Qualitative Research. Exceptional Children,
73(4), s. 392–416.
Shakenova, L. (2017). The Theoretical Framework of Teacher Collaboration. Khazar
Journal of Humanities and Social Sciences 20 (2), s. 34-48.
Shin, M., Lee, H. & McKenna, J.W. (2016) Special education and general education
preservice teachers’ co-teaching experiences: a comparative synthesis of qualitative
research. International Journal of Inclusive Education 20(1), s. 1–17
Stefanidis, A., & Strogilos, V. (2015). Union gives strength: Mainstream and Special
Education Teachers’

Responsibilities

in

Inclusive

Co-taught

Classrooms.

Educational Studies, 41 (4), s. 393–413.
Sundqvist, C. & Lönnqvist, E. (2016). Samundervisning som inkluderande arbetssätt
i skolan - Fördelar och nackdelar för elever. Nordic Studies in Education 35 (01), s.
38–56.
77

Jenna Häger
Sundqvist, C. (2014). Den samarbetande läraren: Lärarhandledning och
samundervisning i skolan. Lund: Studentlitteratur.
Sundqvist, C., Björk-Åman, C & Ström, K. (2019). The three-tiered support system
and the special education teachers’ role in Swedish-speaking schools in Finland.
European Journal of Special Needs Education.
Säljö, R. & Liberg, C. (2014). Lärande skola och bildning. Grundbok för lärare.
Stockholm: Natur och kultur.
Säljö, R. (2014). Lärande i praktiken. Ett sociokulturellt perspektiv. Lund:
Studentlitteratur.
Takala, M. & Head, G. (2017) Inclusion and practice: The perspective of two
countries. I Hughes, M. T. & Talbott, E. The Wiley Handbook of diversity in special
education. John Wiley & Sons.
Takala, M. & Uusitalo- Malmivaara, L. (2012). A One-Year Study of the Development
of Co-Teaching in Four Finnish Schools. European Journal of Special Needs
Education, 27(3), 373–390.
Takala, M., Pirttimaa, R. & Törmänen, M. (2009). Inclusive special education: the role
of special education teachers in Finland. Brittish Journal of Special Education,
36(3), 162–172.
Thousand, J.S., Nevin, A.I. & Villa, R.A. (2007). Collaborative Teaching: Critique of
the Scientific Evidence. I The SAGE Handbook of Special Education. London:
SAGE Publications Ltd.
Tjora, A. (2012). Från nyfikenhet till systematisk kunskap: Kvalitativ forskning i
praktiken. Lund: Studentlitteratur.
Trost, J. (2010). Kvalitativa intervjuer (fjärde upplagan). Lund: Studentlitteratur.
Tuetaan yhdessä, (uå) Tuetaan yhdessä! Vi stöder tillsammans!. Hämtat 8 december
2019 från https://tuetaan.wordpress.com/
UNESCO. (1994). The Salamanca Statement and Framework for Action on Special
Needs Education. UNESCO.
78

Jenna Häger
United Nations (1994). General Assembly 48/96, Standard Rules on the Equalization
of

Opportunities

for

Persons

with

Disabilities

A/RES/48/96

https://www.un.org/disabilities/documents/gadocs/standardrules.pdf
Utbildningsstyrelsen. (2014). Grunderna för läroplanen för den grundläggande
utbildningen

2014

[Elektronisk

version].

Helsingfors:

Utbildningsstyrelsen.
Westlund, I. (2015). Hermeneutik (tredje upplagan). I: Fejes, A. & Thornberg, R.
(Red.) Handbok i kvalitativ analys: (s. 72–90). Stockholm: Liber.
Wexler, J., Kearns, D.M, Lemons, C.J., Mitchell, M., Clancy, E., Davidson, K.A.,
Cinclair, A.C & Wei, Y. (2018). Reading Comprehension and Co-Teaching
Practices in Middle School English Language Arts Classrooms. Exceptional
Children 84 (4), s. 384–402.
Villa, R. A., Thousand, J. S. & Nevin, A. I. (2013). A guide to co-teaching: New
lessons and strategies to facilitate student learning (tredje upplagan). Thousand
Oaks, California: Corwin.
Åbo Akademi. Studiehandboken. Hämtad 8 december 2019 från Åbo Akademi:
http://studiehandboken.abo.fi/sv/valkommen/18115
Ödman, P. (2007). Tolkning, förståelse, vetande: Hermeneutik i teori och praktik
(andra upplagan). Stockholm: Norstedts akademiska förlag.

79

Jenna Häger
Bilaga 1

Information till vårdnadshavare om observation i klassrummet
Hej!
Vi är Jenna och Natalie, två speciallärarstuderande som skriver sina pro graduavhandlingar i specialpedagogik vid Åbo Akademi inom projektet Vi stöder
tillsammans. Projektet handlar om samundervisning, alltså när två lärare tillsammans
undervisar en hel klass, och under lärarstuderandenas praktikperioder kommer vi att
observera studerandes samundervisning. Vi kommer att vara i klassrummet och
observera studerande när de håller lektioner, men eleverna är inte i fokus. I våra
avhandlingar intresserar vi oss dels för hur studerandena samundervisar, och Natalie
fokuserar dels också på hur studerandena anpassar undervisningen att passa alla i
klassen.
Vi har tystnadsplikt, inga namn kommer att framkomma i avhandlingen och
observationsanteckningarna är tillgängliga för skribenten, handledare och
projektansvarig.
Om ni av någon anledning inte vill att ert barn deltar i de lektioner vi ska observerar
kan ni kontakta oss via epost.
Med vänliga hälsningar,
Jenna Häger

Natalie Luukkonen

jenhager@abo.fi

nluukkon@abo.fi

Jenna Häger
Bilaga 2

Information till studerande

Information om projektet
Speciallärarutbildningen vid Åbo Akademi är med i projektet Vi stöder tillsammans
där ett av målen är att utveckla lärarstuderandes möjlighet att pröva på
samundervisning under sina praktikperioder.
Syfte
Syftet med avhandlingen är att undersöka hur lärarstuderande planerar, genomför och
utvärderar samundervisning i modersmål med fokus på samundervisningsmodeller
och roller.
Datainsamlingsmetoder
Observation
Intervju (i par)
Studerandes planeringsdokument
Projektets etik och sekretess
-

Pro gradu-skribenten, Jenna Häger, har tystnadsplikt.

-

Inga namn framkommer i avhandlingen.

-

Intervjuerna, observationsanteckningarna och planeringsdokumenten är
tillgängliga för pro gradu-skribenten, hennes handledare och
projektansvariga.

-

Intervjuerna kommer att transkriberas och citat kan plockas ut men
intervjuerna publiceras inte i sin helhet.

Jenna Häger
Bilaga 3

Intervjuguide
Intervjuguide: före samundervisningen
1. Kan ni börja med att berätta vad ni heter och vad ni studerar.
2. Kan ni berätta om hurdan teoretisk eller praktisk erfarenhet ni har av
samundervisning?
3. Kan ni berätta vad ni tror att ni i egenskap av speciallärare och klasslärare att
ni kan bidra med i samundervisning?
4. Beskriv hur ni har gått tillväga med planeringen?
5. Har ni funderat på vilka samundervisningsmodeller (eller hur ni vill
organisera undervisningen (elevindelning/läraransvar/lärarroller) ni vill
använda er av?
6. Beskriv hur ni har tänkt fördela rollerna och ansvaret på lektionerna?
7. Berätta hur ni har tänkt utvärdera undervisningen?

Jenna Häger

Intervjuguide: efter samundervisningen
1. Berätta hur ni tycker samundervisningen gick!
2. Hur gick genomförandet i förhållande till planeringen?
a. rollfördelningen
b. modeller
3. Beskriv hur ni organiserade undervisningen med tanke på elevindelning?
4. Berätta hur den modell/de olika modellerna ni använde fungerade?
5. Beskriv arbetsfördelningen mellan er
6. Berätta vilka faktorer ni anser vara viktiga för att samarbetet i
samundervisning ska fungera
7. Beskriv, med egna ord, de roller ni tog i samundervisningssekvensen
8. Beskriv vad som ligger bakom de roller ni tog
9. Berätta hur ni bestämde vilka roller ni skulle ha?
10. Ser ni några utmaningar med att fördela ansvaret för hela
undervisningsprocessen?
11. Ser ni några möjligheter med att fördela ansvaret för hela
undervisningsprocessen?
12. Berätta om utvärderingsprocessen i samundervisningen?
13. Beskriv era perspektiv som speciallärarstuderande respektive
klasslärarstuderande på utvärdering?
14. Beskriv ert eget eventuella lärande i samundervisningsprocessen
15. Övrigt

Jenna Häger
Bilaga 4

Observationsschema
Lektionsmoment och samundervisningsmodeller
-

assisterande samundervisning

-

parallell undervisning i delad grupp

-

stationsundervisning (små grupper)

-

komplementär undervisning

-

teamundervisning

Lektionsmoment

Modell

Klasslärare

Speciallärare

Jenna Häger

Rollfördelning
Vem inleder:
____________________________________________________________________
____________________________________________________________________
______________
Huvudlärare/assistent:
____________________________________________________________________
____________________________________________________________________
______________
Talar mest:
____________________________________________________________________
____________________________________________________________________
______________
Elevkontakt (vem vänder sig eleverna till):
____________________________________________________________________
____________________________________________________________________
______________
Förmedlas rollerna till eleverna:
____________________________________________________________________
____________________________________________________________________
______________
Kontakt mellan lärarstuderande (bekräftelse, frågor):
____________________________________________________________________
____________________________________________________________________
______________
Elever med specialbehov/differentiering:
____________________________________________________________________
____________________________________________________________________
______________
Rollbyten:
____________________________________________________________________
____________________________________________________________________
______________

Jenna Häger
Annat:
____________________________________________________________________
____________________________________________________________________
____________________________________________________________________
____________________________________________________________________
____________________________

