Hjälten i linnepyjamas möter coachen i
lagtröja
En studie om hur ledarskap konstrueras i podcaster

Elin Pajunen
Pro gradu-avhandling i ämnet organisation och ledning
Handledare: Astrid Huopalainen
Fakulteten för samhällsvetenskaper och ekonomi
Åbo Akademi 2020

Elin Pajunen
ÅBO AKADEMI – FAKULTETEN FÖR SAMHÄLLSVETENSKAPER OCH EKONOMI
Abstrakt för avhandling pro gradu

Ämne: Organisation och ledning
Författare: Elin Pajunen
Arbetets titel: Hjälten i linnepyjamas möter coachen i lagtröja En studie om hur
ledarskap konstrueras i podcaster
Handledare: Astrid Huopalainen
Abstrakt:
Denna avhandling handlar om hjältehistorier, om ledarskap bortom det heroiska och
individuella, om uppfattningen om den ideala ledaren och om paradoxer i ledarskap.
Syftet med avhandlingen är att undersöka hur heroiskt och postheroiskt ledarskap samt
spänningar mellan dessa ledarskapsinriktningar konstrueras i en podcast.
Podcasten har blivit ett populärt medium på senare tid och har stark spridningskraft,
samtidigt som relationen till lyssnaren är unik. Utbudet av podcaster i olika genrer är stort
och växande, men podcastens roll inom samhällsvetenskaplig forskning är trots det relativt
outforskad.
Empirin till avhandlingen består av avsnitt från den svenska intervjupodcasten
Framgångspodden. I den samtalar framgångsrika personer och värden Alexander Pärleros
om vägen till framgång och delar med sig av framgångstips. I de sju avsnitt som studeras
medverkar framgångsrika företagsledare. Framgångsrika ledares sätt att tala om ledarskap
har stort inflytande på samhället och idealbilder av ledarskap. Deras uttalanden i media
både konstruerar och dekonstruerar ledarskap.
Avhandlingen har sin teoretiska utgångspunkt i heroiskt ledarskap, som utgår från tanken
om en överordnad ledare, och postheroiskt ledarskap, som i motsats ser ledarskap som en
kollektiv praktik. Även spänningar mellan ledarskapsinriktningarna behandlas. Utifrån
tematisk analys undersöker jag hur dessa typer av ledarskap konstrueras i podcastens
berättelser och samtal och hurdant ledarskap de framgångsrika ledarna framhäver.
Transkriberingar av podcastavsnitten används för att illustrera iakttagelser.
Studien bekräftar det som tidigare forskning kunnat påvisa, att heroiska berättelser
fascinerar mera än berättelser om kollektivt ledarskap. Resultaten visar även hur berättelser
som exemplifierar postheroiska ledarskapsdrag trots allt innehåller heroiska ingredienser.
Pärleros framställer ledarskap som isolerat från kontext, vilket gör att svartvita och
idealiserade föreställningar om ledarskap skapas i podcasten. De flesta ledare talar om
ledarskap i postheroiska termer, medan Pärleros behandlar ledarna som hjältar. Studien
synliggör paradoxer i hur en bra ledare ska vara.
Nyckelord:
Heroiskt ledarskap, postheroiskt ledarskap, podcast, paradoxer, framgång
Datum: 21.4.2020

Sidoantal: 92

Elin Pajunen

INNEHÅLL
1 INLEDNING ......................................................................................................... 1
1.1 KONSTRUKTIONEN AV LEDARSKAPSIDEAL I MEDIA ........................................... 2
1.2 VARFÖR PODCAST? .......................................................................................................... 4
1.3 SYFTE ...................................................................................................................................... 6
1.4 DISPOSITION ....................................................................................................................... 6
2 TIDIGARE FORSKNING ...................................................................................... 8
2.1 LEDARSKAP INOM ORGANISATIONSFORSKNINGEN .......................................... 8
2.1.1 Ledarskapsforskningens utveckling ................................................................... 10
2.2 HEROISKT LEDARSKAP................................................................................................... 13
2.2.1 Maskulinitet och vithet i heroiskt ledarskap ................................................... 15
2.3 POSTHEROISKT LEDARSKAP ........................................................................................ 17
2.3.1 Det ”feminina” i postheroiskt ledarskap .......................................................... 19
2.4 SPÄNNINGAR MELLAN HEROISKT OCH POSTHEROISKT LEDARSKAP ........ 22
3 MIN STUDIE......................................................................................................24
3.1 PODCASTEN SOM MEDIUM ........................................................................................ 24
3.1.1 Definition av podcast .............................................................................................. 24
3.1.2 Podcastens utveckling ............................................................................................ 25
3.2 FRAMGÅNGSPODDEN ................................................................................................... 29
3.2.1 Avgränsning ............................................................................................................... 32
3.3 ANALYS AV SEKUNDÄRDATA ..................................................................................... 35
3.3.1 Tidigare ledarskapsforskning som använt sekundärdata .......................... 36
3.3.2 Transkribering av material..................................................................................... 37
3.3.3 Materialet och dess relation till den sociala kontexten .............................. 39
3.3.4 Bedömning av kvalitet ............................................................................................ 40
3.3.5 Etiska överväganden ............................................................................................... 41
3.3.6 Analysmetod .............................................................................................................. 42
4 ANALYS .............................................................................................................44
4.1 HEROISKT LEDARSKAP................................................................................................... 48

Elin Pajunen
4.1.1 Självuppoffring för organisationens bästa ...................................................... 51
4.1.2 Ledaren som den vita mannen ............................................................................ 55
4.1.3 Individualism i beslutsfattande och framgång .............................................. 58
4.2 POSTHEROISKT LEDARSKAP ........................................................................................ 60
4.2.1 Chefen är borta: kritik mot heroiskt ledarskap .............................................. 61
4.2.2 Kollektiva praktiker bakom framgång ............................................................... 66
4.2.3 Ledarskapet som social process: delaktighet och relationella
färdigheter ............................................................................................................................. 67
4.3 SPÄNNINGAR MELLAN HEROISKT OCH POSTHEROISKT LEDARSKAP ........ 75
4.3.1 Ledaren som emotionell versus rationell......................................................... 75
4.3.2 Ledarskap som individuellt versus kollektivt .................................................. 77
4.3.3 Spänningar mellan hur de olika sfärerna familj – arbete värdesätts ..... 80
4.3.4 Från offentlig person till en i mängden............................................................ 84
5 AVSLUTANDE DISKUSSION ............................................................................87
5.1 PODCASTEN FRAMSTÄLLER IDEALBILDER AV LEDARSKAP – MEN
SYNLIGGÖR SAMTIDIGT PARADOXER ............................................................................ 87
5.1.1 Pärleros som framgångsförmedlare .................................................................. 88
5.2 PODCASTEN STÄRKER TANKEN OM DEN HEROISKA LEDAREN .................... 89
5.3 HEROISKA INSLAG I LEDARNAS BERÄTTELSER .................................................... 90
5.4 ATT STUDERA PODCASTER .......................................................................................... 92
KÄLLOR ................................................................................................................93

Elin Pajunen

1 INLEDNING
“Welcome ladies and gentlemen. Let me introduce you to maybe one of the biggest
podcasts in the world – Framgångspodden with Alexander Pärleros”
Med dessa ord inleds den svenska podcasten Framgångspodden, som är Nordens
största intervjupodcast med 2,5 miljoner lyssnare månatligen (Framgångspodden
2020a). Podcasten leds av Alexander Pärleros och i varje avsnitt har han en gäst som
på något sätt varit framgångsrik i livet. Att bli inbjuden att gästa Framgångspodden är
fint och få förunnat. I podcastens avsnittsbeskrivningar framställs gästerna som
extraordinära och redan namnet Framgångspodden syftar till att det är en elit som
deltar. I avsnitten får lyssnarna höra om gästernas väg till framgång, inspireras av deras
karriärer och ta del av de bästa framgångstipsen. Valda avsnitt från Framgångspodden,
närmare bestämt avsnitt med framgångsrika företagsledare, kommer att fungera som
empiri för min studie.
Podcasten har blivit allt mer populär på senaste tiden och är ett medium med stark
spridningskraft. Berglund, Lindgren och Packendorff (2019) konstaterar att medier
såsom podcaster kan användas för att illustrera det växande behovet av att vara till
nytta, vara ansvarsfull och beundransvärd i det neoliberala samhälle vi lever i. I detta
samhälle vill vi tro att vår framgång och våra misslyckanden styrs av hur hårt vi
arbetar. Utbudet av podcaster i olika genrer är stort och växer ständigt, men podcastens
roll inom samhällsvetenskaplig forskning är trots allt relativt outforskad.
Det råder inget tvivel om att ledarskap är ett hett ämne i media. ”Vi lever i ett samhälle
som hungrar efter ledarskap”, konstaterar Alf Rehn (Harald 2018). Att få insyn bakom
kulisserna på framstående ledare är frestande. Rehn (2018) menar att man genom
intervjuer med framgångsrika ledare ofta strävar efter att kunna kopiera
ledarskapskunnande, även detta kan anses vara omöjligt. Öberg (2015) förklarar att
när en person berättar sin livshistoria ges lyssnaren möjligheten att sätta sig in i den
andras perspektiv och på så sätt få en förståelse för hur hen ska leva sitt eget liv.
Framgångsrika ledares sätt att tala om ledarskap har därmed stor inverkan på samhället

1

Elin Pajunen
och idealbilden av ledarskap. Jag vill därför undersöka hur ledarskap konstrueras i
podcastsamtalen.

1.1 KONSTRUKTIONEN AV LEDARSKAPSIDEAL I MEDIA
Som inom samhällsvetenskapen redan länge konstaterats har media en viktig roll i hur
synen på sociala fenomen, såsom ledarskap, konstrueras (se exempelvis McLuhan &
Fiore 1967). Media förmedlar information och påverkar människors uppfattning om
vad som är viktigt och aktuellt och skapar perceptioner av den sociala verkligheten
(Chen & Meindl 1991). Hall (1997) konstaterar att vi ger ting mening i sättet vi
presenterar dem, t.ex. genom ordval och vilka historier vi berättar, men också i valet
av känslor, värderingar och bilder. Han menar att språket konstruerar dessa meningar
och fungerar som ett medium genom vilka idéer, tankar och känslor framställs i en
kultur. Detta gäller även hur ledare framställs eller framställer sig, eftersom
innebörden av ledarskap på detta sätt formas i den specifika kulturella kontexten (Riad
2011). Enligt Holmberg och Åkerblom (2001) har media stort inflytande på vilka
ledarskapsmodeller som produceras och betonas, i och med att medias uppgift är att
spegla verkligheten. De understryker att förståelsen av ledarskap inte fås genom
individuella erfarenheter utan snarare skapas en gemensam konstruktion av
ledarskapsfenomenet i interaktionen mellan individer och sociala nätverk. Chen och
Meindl (1991) visar på tydliga bevis för att förståelsen av ledarskap framförallt skapas
i interaktionen med sociala aktörer, eller genom trendsättare, som Abrahamsson
(1996) uttrycker det. Framgångspodden kan bedömas vara en trendsättare, exempelvis
genom att ledarna som medverkar visar på ledarskapsideal och talar om ledarskap som
skapat framgång. Som Grafström och Falkman (2017) konstaterar kan ledares
berättelser och yttranden därmed ses som sätt att både konstruera och dekonstruera
ledarskap. Sveningsson och Larsson (2006) kom i sin studie om ledarskapsidentitet
fram till att mellanchefer framställer sina identiteter utifrån idealiserade konstruktioner
av ledarskap som bl.a. skapas genom populärkulturella och mediala diskurser.
Podcastavsnitten där framgångsrika ledare medverkar kan därför ha inflytande på den
allmänna uppfattningen om ledarskap, vad det innebär att vara en bra ledare, vilken
typ av ledarskap som anses vara eftersträvansvärt och hur detta ledarskap kan uppnås.

2

Elin Pajunen
Eftersom ledarskasfältet är brett är det nödvändigt att göra ytterligare avgränsningar i
ledarskapsfokus. Podcastavsnitten i Framgångspodden är starkt individcentrerade då
det är ledarens berättelser och framgång som behandlas. Det finns därmed belägg för
att studera hur heroiskt ledarskap konstrueras, dvs. ledarskap som utgår från en
överordnad ledare som genom hjältemodiga handlingar och personliga uppoffringar
skapar framgång (Liu & Baker 2016; Dinh, Lord, Gardner, Meuser, Liden & Hu 2014;
Śliwa, Spoelstra, Sørensen & Land 2012; Pearce & Manz 2005). Rehn (2018)
konstaterar att hur man än beundrar en framstående ledare är denne bara en del i en
större helhet där det inte går att lyfta ut ledarskapskunnandet utan att beakta kulturen
eller de följare som möjliggjort hen som ledare. Trots medvetenheteten om att
framgång är omöjlig att kopiera vill man ändå tro på något konkret och enligt Rehn
(2018) är tanken om ”den stora ledaren” ett svar på detta. Beer (1999) konstaterar att
då ledare ska berätta om vägen till framgång tenderar de att ignorera den betydelse och
påverkan sociala nätverk och relationella aspekter haft för framgången och fokuserar
istället nästan helt på egna beslut och ageranden. Fletcher (2004) framhåller att trots
att sättet att tala om ledarskap på makronivå har blivit mindre individfixerat är de
vardagliga berättelserna om ledarskap och ledarskapspraktiker fast i gamla
föreställningar om heroisk individualism. Fortfarande förs mytiska sägner vidare som
exempel på ledarskapsbeteende (Fletcher 2004). I Framgångspodden skildras gästerna,
i alla fall av Pärleros, som en form av hjältar, bl.a. genom att de beskrivs som legender
eller magiska gäster. Pärleros själv kan också ses som ansiktet för framgång, både
utseendemässigt då han är en vit man, och genom sin egen livshistoria som delvis kan
anses vara en hjältehistoria. Han har gått från en uppväxt under svåra förhållanden till
att ha byggt upp en framgångsrik karriär. Hjälten är dessutom en central karaktär i
många traditionella berättelser och sagor. Ofta handlar traditionella berättelser om att
en dramatisk situation uppstår och en hjälte får i uppdrag att ställa allting till rätta
(Boréus 2015). Detta upplägg är identifierbart i många av avsnitten i
Framgångspodden. Hatch, Kostera och Kozminski (2006) märkte i sin studie av
intervjumaterial med ledare att mängden berättelser som kunde identifieras i materialet
var överraskande stor. Berättelser användes bl.a. för att förmedla företagets och
personlig historia samt kommunicera identitet och för att hylla handlingar som
inneburit mod (Hatch m.fl. 2006). Jag vill därför undersöka hurdan föreställning om
ledarskap gästerna och Pärleros konstruerar i podcastsamtalen.

3

Elin Pajunen
Samtidigt, i takt med plattare organisationsstrukturer och mer frihet till medarbetare,
har tanken om en heroisk ledare börjat ifrågasättas och ses som något föråldrat
(Salovaara & Bathurst 2018). Det postheroiska ledarskapet betonar det kollektiva och
motsäger sig heroisk individualism (Grint 2010). Enligt Andersson (2018) anses
ledaren i svenska organisationer vanligen ha en coachande roll och medarbetarna är
ofta mer eller mindre självgående. Strannegård (2007) betonar att ledarskap är en
modefråga där en ledare som håller sig till ett tidstypiskt ideal, som postheroiskt
ledarskap kan anses vara, med stor sannolikhet får gensvar. Spänningen mellan det
tidsenliga postheroiska ledarskapet och det attraktiva och romantiserade heroiska
ledarskapet gör att jag vill studera hur dessa två motsättande ledarskapsriktningar
konstrueras och står i strid i podcasten. Även om ledarskapsfälten är väl studerade har
spänningarna mellan heroiskt och postheroiskt ledarskap fått relativt lite utrymme
inom forskningen. Ryömä (2020) betonar att man genom att studera olika kontexter
kan få fram nyanserade spänningar mellan heroiskt och postheroiskt ledarskap. Min
studie undersöker dessa spänningar i en tidigare outforskad kontext, nämligen
podcasten.

1.2 VARFÖR PODCAST?
Varför är det då mer relevant att studera hur heroiskt och postheroiskt ledarskap
konstrueras i podcaster än i andra typer av medier? Det finns flera orsaker till att jag
vill studera just en podcast. För det första är podcasten ett snabbt växande medium.
Statistik från både Finland och Sverige bekräftar podcastens växande roll i
medielandskapet. Internetstiftelsens studie Svenskarna och internet 2019 visar att den
största ökningen i digitala mätpunkter har skett för podcaster. Sedan 2015 har det totala
podcastlyssnandet fördubblats och studien visar att 55 % av svenskarna (12+ år) idag
lyssnar på podcast och av dem lyssnar ca 9 % dagligen (Internetstiftelsen 2019). I
Finland har podcastens utveckling inte varit fullt lika snabb, men Radiomedias (2018)
undersökning förutspår tillväxt för mediet även i framtiden, då resultaten visar att var
fjärde finländare tänker lyssna mer på podcaster i framtiden. Undersökningen visar att
29 % av finländarna i åldern 15–64 år lyssnar på podcaster varje månad, medan
Statistikcentralens siffror på podcastanvändning från 2017 visar att 16 % av
finländarna i åldern 15–74 år har lyssnat på podcaster (Kohvakka & Saarenmaa 2019).
4

Elin Pajunen
Trots att podcasten är en vital del av det digitala medielandskapet har den fått lite
uppmärksamhet i vetenskapliga studier, och mycket av det som finns tillgängligt
härstammar från podcastens tidiga och därmed inte särskilt framgångsrika år
(Bottomley 2015). Madsen (2009) och Sellas (2012) har studerat podcastens koppling
till radio, medan Berry (2006) och Dubber (2013) ur olika tidsperspektiv har studerat
framtida potentialen för digital media med utgångspunkt i radion. Hur podcaster kan
användas i undervisningssyfte har studerats av flera forskare, bl.a. av Evans (2008)
och Lee m.fl. (2008). McClung och Johnson (2010) har undersökt motivation, mönster
och lyssnarvanor hos personer som flitigt lyssnar på podcaster, medan Markman
(2012) samt Markman och Sawyer (2014) har fördjupat sig i vad som motiverar
podcastproducenter och vilka som ägnar sig åt att producera podcaster. Även om
antalet vetenskapliga artiklar om podcaster är begränsat har bl.a. mediegrupper,
marknadsforskare och teknikföretag samlat in data om podcaster (McHugh 2016).
Likväl har lite fokus inom forskningen lagts på att undersöka exempelvis
podcastkulturen och vilken kulturell artefakt podcasten är (Bottomley 2015).
Podcasten har använts särskilt lite som empiri inom samhällsvetenskaplig forskning,
och jag vill därför genom min studie bidra till att utforska och skapa ny kunskap om
detta fält.
En annan orsak till intresset för att studera podcaster är att sättet att konsumera mediet
skiljer sig från annan mediekonsumtion, t.ex. radio. ”Podcaster når mediakonsumenter
i situationer som tidigare har varit utmanande, t.ex. under hushållsarbete eller idrott”
(egen översättning), konstaterar Ylä-Anttila (2019) utifrån en studie om finländares
konsumtion av podcaster. McClung och Johnson (2010) kom i sin studie om
podcastlyssnare fram till att kontroll är den största orsaken till att välja podcaster
framför radioprogram. Denna grundidé passar väl in i dagens on demand-samhälle.
Att själv kunna styra över tidsanvändningen bidrar enligt McClung och Johnson
(2010) till att lyssnandet blir ett aktivt nöje. De menar att podcastlyssnaren har större
frihet än med radio att byta avsnitt och spola, vilket samtidigt leder till ett större krav
på att varje minut av en story räknas och ska engagera lyssnaren. Å andra sidan kan
det faktum att lyssnaren själv sökt fram och valt att lyssna på ett visst podcastavsnitt
öka sannolikheten för att lyssnaren håller sig till avsnittet, då hen redan investerat tid
i podcasten och dessutom ofta är bekant med varumärket från förut (McHugh 2016).

5

Elin Pajunen
Även vad gäller relationen till lyssnaren är podcasten som medium speciell. McHugh
(2016) hänvisar till tillgängligheten då hon menar att podcaster uppmuntrar till en ny
genre av berättelser i ljudformat där relationen mellan lyssnare och producent är stark.
Radiopratare talar ofta till ett utrymme, t.ex. en bil eller ett rum, medan
podcastproducenter inte sällan talar till en örongång. Detta gör att podcaster allmänt
taget kräver en mer familjär och avslappnad stämning (McHugh 2016). Tim Howard,
framstående inom podcaster som exekutiv producent för podcasten Reply All, samt
kunnig inom internetanvändning, menar i en intervju med Silvala och Erkko (2019) att
”Podcasten får lyssnaren att leva sig in i andras tankar, livsstilar och problem starkare
än något annat medium” (egen översättning). Podcasten som populärkulturellt
fenomen är ett sätt att förstå vår samtid, kulturen och värderingar i samhället. Genom
intervjusamtalen i Framgångspodden har jag dessutom möjlighet att studera personer
som jag knappast själv skulle ha möjlighet att intervjua.

1.3 SYFTE
Eftersom Framgångspodden till stor del går ut på att framgångsrika personer, däribland
ledare, berättar om sin framgång, vill jag undersöka hur heroiskt och postheroiskt
ledarskap konstrueras i ett sammanhang där samtalen kretsar kring den enskilda
individens liv och bedrifter. Hurdant ledarskap framhäver ledarna? Vilka berättelser
om ledarskap och ledaren berättar de? I studien kommer samtalet mellan Pärleros och
gästen att vara centralt. Det är därför värt att även beakta Pärleros roll i konstruktionen
av heroiskt och postheroiskt ledarskap och hans betydelse för hur spänningar mellan
dessa skapas i samtalen. Eftersom inte enbart berättelserna i podcasten är intressanta
utan även andra delar av konversationerna kan ge viktig information är analysen
tematisk istället för renodlat narrativ.

1.4 DISPOSITION
Efter detta inledande kapitel följer en genomgång av den teoretiska referensram som
ligger till grund för min studie. Jag diskuterar ledarskapsbegreppet och
ledarskapsfältets utveckling inom organisationsforskningen för att sedan gå djupare in
6

Elin Pajunen
på heroiskt och postheroiskt ledarskap. Även studier som visar på spänningar mellan
dessa ledarskapsinriktningar behandlas. Den teoretiska diskussionen fungerar som
redskap för analysen längre fram i studien.
I det tredje kapitlet börjar jag med att diskutera podcasten och dess utveckling. Denna
del av texten är till för att ge bättre insikt i podcasten som medium. Därefter går jag
närmare in på min studie genom att presentera Framgångspodden och de
avgränsningar jag gjort för att komma fram till de avsnitt jag valt att analysera. Jag
diskuterar sekundärdata som datakälla, vilka för- och nackdelar det finns med att
använda redan tillgängligt material och hur jag förhåller mig till det. Därtill presenterar
jag kort övriga studier inom ledarskap som använt sekundärmaterial, även om jag inte
funnit studier som använt podcaster. Jag går närmare in på hur jag transkriberat
podcastavsnitten och hur det är att transkribera material som är klippt och på förhand
planerat. Ytterligare diskuterar jag den sociala kontextens betydelse vid analys av
massmediala källor. Jag redogör för kvalitetsbedömning och etiska överväganden vid
analys av podcastmaterial och kapitlet avslutas med en genomgång av mitt
tillvägagångssätt i analysen.
Kapitel fyra utgör analysen där transkriberingar från mitt empiriska material
synliggörs och relateras till den teoretiska referensramen. Analysen är tematiskt
strukturerad utifrån heroiskt ledarskap, postheroiskt ledarskap och spänningar mellan
heroiskt och postheroiskt ledarskap.
Det sista kapitlet sammanfattar de slutsatser jag vill argumentera för. Studiens
empiriska, teoretiska och metodologiska bidrag diskuteras.

7

Elin Pajunen

2 TIDIGARE FORSKNING
I detta kapitel behandlar jag den teoretiska referensramen för studien. Först redogör
jag för ledarskap inom organisationsforskningen genom att belysa problematiken med
hur ledarskap konstrueras och svårigheten med att definiera begreppet. Därefter
sammanfattar jag ledarskapsteoriernas utveckling inom organisationsforskningen för
att få en kontext för heroiskt och postheroiskt ledarskap. Heroiska och postheroiska
ledarskapsteorier presenteras mer grundligt för sig, varpå jag behandlar skillnader och
spänningar mellan dessa.

2.1 LEDARSKAP INOM ORGANISATIONSFORSKNINGEN
Strannegård (2007) konstaterar att ledarskap är ett ämne som fortsätter att intressera
organisationsforskare, till stor del eftersom ledarskap ses som en viktig del av
organisationens vardag. Han framhåller att ledarskap ofta presenteras som en
konkurrensfördel, något som måste förbättras och således som lösningen på många
problem i organisationer. Trots att ämnet har studerats ingående är konceptet ledarskap
svårt att definiera, delvis eftersom det är så alldagligt. Palmer och Hardy (2000) noterar
att en majoritet av alla ledarskapstexter inte definierar ämnet, vilket bekräftar att
ledarskap är svårt att precisera. Enligt Parry och Bryman (2006) finns det dock
gemensamma element som ofta förekommer i definitioner på ledarskap. Det första de
tar upp är påverkan. Författarna menar att ledarskap är en påverkansprocess där
ledaren har inflytande över andra och får följarna att handla på ett visst sätt. Det andra
elementet som de betonar som förknippat med ledarskap är gruppkontext, dvs. att
påverkansprocessen sker i en grupp. Gruppen är ofta men inte nödvändigtvis
underordnade ledaren och ledarskapet behöver inte komma från den som är ansvarig
utan vem som helst i gruppen kan utöva ledarskap (Parry & Bryman 2006). Det tredje
elementet som Parry och Bryman (2006) ser som förknippat med ledarskap är mål,
eftersom målsättningar styr riktningen på påverkansprocessen. Effektivt ledarskap är
därmed sådant som bidrar till att uppnå gruppens mål (Parry & Bryman 2006). Palmer
och Hardy (2000) konstaterar att vissa ledarskapsforskare ser ledarskap som en
meningsskapande aktivitet som innefattar symboliska handlingar och processer som

8

Elin Pajunen
skapar mening. Alvesson och Sveningsson (2003) poängterar dock att definitionen av
ledarskap är beroende på gruppen i fråga. Att lyssna på hur olika grupper eller
organisationer talar om ledarskap kan enligt dem ge ledtrådar om kulturen, men inte
tolkas som fakta om ledarskap.
Variationen av definitioner på ledarskap indikerar på att ledarskap och det specifika
som sker ute i organisationer och andra sociala sammanhang inte överensstämmer med
varandra. Problemen som ligger till grund för detta är enligt Alvesson och Sveningsson
(2003) att de sociala världar som intresserar ledarskapsforskare sällan låter sig
kategoriseras. Dessutom har språkanvändningen sina begränsningar i relation till
målet, dvs. att precisera mening genom definitioner (Alvesson & Sveningsson 2003).
Yukl (1989) menar att majoriteten av ledarskapsteorierna saknar starkt stöd från
empirin

då

många

forskningsresultat,

t.ex.

om

ledarskapseffektivitet,

är

motsägelsefulla och ofullständiga. Många är överens om att påverkansprocessen är
central i ledarskap (Palmer & Hardy 2000; Yukl 1989), men en användbar definition
av ledarskap bör hänvisa till ett fenomen som kan begränsas, eftersom det enligt Yukl
(1989) inte är någon idé att likställa ledarskap med vilken som helst påverkansprocess.
Som Alvesson och Deetz (2000) poängterar är ambitionen i ledarskapsbegreppet ofta
att säga något relevant om ett brett spektrum. De menar att diversiteten i begreppet gör
att en definition som strävar efter att vara konsekvent och universell berättar väldigt
lite om fenomenets rikhet och komplexitet. Enligt Yukl (1989) behövs mer
homogenitet och koherens för att ledarskapsfältet ska kunna utvecklas, men en
gemensam definition skulle knappast vara möjlig då den bara skulle väcka nya
intressen. Alvesson och Sveningsson (2003) framhåller att ifall definitionen på
ledarskap blir för specifik uppstår ett dilemma. Eftersom många definitioner har så få
saker gemensamt skulle det enligt dem leda till att allt -eller inget- kan ses som
ledarskap, beroende på definition. Strannegård (2007) konstaterar att en utslätad
definition av ledarskap är att se det som en genre inom vilken såväl utövare som
akademiker skapar teorier, idéer och tolkningar.
Uppfattningen om ledarskap är betydande för hur människor försöker förstå olika
fenomen i organisationer. I denna process har ledarskap fått en romantiserad roll och
ses enligt Meindl, Ehrlich och Dukerich (1985) som något större än livet. De menar
att orsaken till ledarskapets status är att det är svårt att förstå sig på vardagen, det
viktiga men mångtydiga och diffusa som sker inne i organisationer. Alvesson och
9

Elin Pajunen
Sveningsson (2003) betonar att synen på detta komplexa system av händelser i termer
av ledarskap underlättar förståelsen, men leder lätt till att ledarskapets inflytande
överskattas. En av orsakerna till den romantiserade föreställningen om ledarskap och
den hjältemodiga synen på vad ledare gör och vad de kan uppnå är enligt Meindl m.fl.
(1985) att ledarskap behandlas som en central organisationsprocess. Ledarskap ses
som den mest betydande kraften i planerandet av organisationsaktiviteter. Ett antal
oberoende och oklara händelser kan i efterhand rekonstrueras till medvetna handlingar
som beskrivs som ”ledarskap” (Meindl m.fl. 1985). Alvesson och Sveningsson (2003)
betonar att data om ledarskap genomsyras av teori och forskning som grundar sig på
antaganden om att ledarskap produceras effektivt, där ledarskapets relevans sällan
ifrågasätts. Även Kerr och Jermier (1978) utmanar ledarskapets status och menar att
ledaskap bäst kan tolkas som ett substitut för och en motsvarighet till banala processer
i organisationer. Med tanke på att ledarskap är starkt förknippat med påverkan vore
det dock, enligt Alvesson och Sveningsson (2003), absurt att ifrågasätta ledarskapets
existens eller hävda att ledarskap inte har någon betydelse i organisationer.

2.1.1 Ledarskapsforskningens utveckling
Ledarskapsfältet har i såväl teori som praktik utvecklats snabbt sedan början av 1900talet och haft en betydande roll inom organisationsforskningen vad gäller att motivera
anställda, upprätthålla principer samt kommunicera mål och visioner (Crevani,
Lindgren & Packendorff 2010). Wood (2005) konstaterar att ledarskapsforskningen
traditionellt sett varit ledarcentrerad där den individuella ledarens egenskaper,
förmågor och handlingar varit viktiga. Barker (2001) menar att detta individfokus
bidragit till att ledarskap som abstrakt fenomen blivit lösryckt från den kulturella
kontexten där ledarskapet utövas. Parry och Bryman (2006) uppger att
teoriinriktningar som utgår ifrån att ledare är något man föds till snarare än kan bli
dominerade fram till slutet av 1940-talet. Efter det skiftade forskningen fokus till
ledarnas beteende. I och med att beteende är något som kan förändras betonades
utbildning i allt större grad (Parry & Bryman 2006). Crevani m.fl. (2010) förklarar att
ledarskap som interaktionen mellan ledare och följare var en inriktning som fick
fotfäste. Ett exempel på detta var betoningen på människor snarare än produktion i
kommunikationen (Crevani m.fl. 2010).
10

Elin Pajunen
Insikten om att organisationer inte verkar i ett vakuum har enligt Strannegård (2007)
dominerat sedan mitten av 1900-talet. Han menar att synen på organisationer som
öppna system bidrog till att samverkan med intressenter blev allt mer central inom
forskningen. Crevani m.fl. (2010) poängterar att även situationsanpassat ledarskap,
som framhäver att ledaren bör anpassa ledarskapet till den rådande miljön för att vara
effektiv, blev populärt. Exempelvis kom man fram till att uppgiftsorienterat ledarskap
är lämpligt i väldigt enkla eller mycket komplicerade situationer, medan
socioemotionella ledarskapsstilar passar i de flesta andra fall (Crevani m.fl. 2010). Det
situationsanpassade perspektivet fick enligt Parry och Bryman (2006) stor spridning,
vilket också var förenligt med kontingensteorin som dominerade under 1970-talet.
Denna inriktning tar enligt dem avstånd från tanken om universella teorier och betonar
istället ramverk som utgår ifrån att allt beror på den rådande situationen. Under denna
period blev Fiedlers (1967) modell för effektivt ledarskap populär. Parry och Bryman
(2006) konstaterar att modellen utgår ifrån att ledare antingen är relations- eller
uppgiftsorienterade och den har således drag av tidigare inriktningar som betonar
personlighet. Detta tankesätt utvecklades efter hand och var populärt ännu under 1990talet, men Parry och Bryman (2006) betonar även bristerna med teoriinriktningen. Den
har kritiserats bl.a för att fokusera för mycket på ledaren och för att inte beakta
interaktionen i gruppen i tillräckligt stor utsträckning (Parry & Bryman 2006).
I moderna ledarskapsteorier ses ledaren enligt Parry och Bryman (2006) som en
medlem i en grupp och ledarskap ses som interaktionsprocesser där ledaren genom att
skapa gemensamma föreställningar om framtiden inspirerar följarna. De s.k. nya
ledarskapet som utvecklades under 1980-talet betonade att ledaren genom att uttrycka
visioner definierar organisationens verklighet och de värderingar som stöder den
(Parry & Bryman 2006). Crevani m.fl. (2010) konstaterar att en rad olika termer
användes för att beskriva det nya ledarskapet och diskussionen om transaktionellt
ledarskap i relation till transformativt ledarskap var central. En del forskare har sett
dessa två inriktningar som ytterligheter på ett kontinuum, medan andra ser dem som
två vitt skilda dimensioner (se exempelvis Bass 1985; Burns 1978).

Det

transaktionella ledarskapet betonar enligt Parry och Bryman (2006) tydliga riktlinjer
och krav på vad som ska göras där belöningar förväntas styra följarnas beteende i rätt
riktning. De konstaterar att ledarna och följarna därmed inte nödvändigtvis är enade
om ett högre syfte. Transformativt ledarskap framhäver å andra sidan den sociala
11

Elin Pajunen
relationen mellan ledare och följare där lojalitet, omtanke och delaktighet är centralt
(Parry & Bryman 2006). Enligt Parry och Bryman (2006) betonas vikten av att
kommunicera en vision som ledaren och följarna är villiga att följa och bl.a.
karismatiska ledarskapsteorier kom att utvecklats från denna teori. Det nya ledarskapet
hänger delvis ihop med ett intresse för berättelser om heroiska ledare, utifrån tanken
om en visionär hjälte och som en följd av att forskningen med få undantag
koncentrerats på ledare i toppen av hierarkin (Parry & Bryman 2006). Det nya
ledarskapet är också förenligt med en ökad medvetenhet hos organisationer gällande
mission (Parry & Bryman 2006). Istället för att betona omgivningen är det som sker
intern och relationellt i fokus (Strannegård 2007).
Under senare tid har enligt Crevani m.fl. (2010) uppmärksamheten inom
ledarskapsforskningen allt mer styrts in på perspektiv som betonar delat ledarskap,
dvs. ledarskap som en kollektiv aktivitet. De konstaterar att istället för heroiska ledare
av hög rang har ledarskapet i team blivit intressant. Ledarskap ses som en aktivitet som
kan distribueras eller delas bland medlemmar i en organisation (Pearce & Conger
2003). Crevani m.fl. (2010) menar att ledarskapslitteraturen behandlar ett flertal olika
synsätt som tar fasta på detta. De konstaterar att som en följd av och med fokus på det
kollektivistiska, relationella och icke-auktoritära i ledarskap har postheroiska
ledarskapsideal fått allt starkare ställning. Även Strannegård (2007) konstaterar att
ledaren blir mindre viktig och istället riktas intresset på handlingsmönster som formar
organisationer.
Strannegård (2007) ser ledarskap som en modefråga då det ibland ska vara tydligt och
handfast medan det andra gånger bör vara mer relationellt och grundat i kultur och
normer. Ledarskap äger således rum i takt med tiden där olika ledarskapsideal är mer
eller mindre centrala under olika tidsperioder. Fellman, Jes Iversen, Sjögren och Thue
(2008) betonar att ledarskapet i Norden är ett uttryck för de värderingar som utvecklats
i förhållande till det omgivande samhället. Enligt Strannegård (2007) är ledarens roll
nedtonad inom det nyinstitutionella synsätt som dominerat teorin i Skandinavien, och
ledarskapsforskningen har överlag en relativt svag ställning jämfört med andra
discipliner inom företagsekonomin.

12

Elin Pajunen

2.2 HEROISKT LEDARSKAP
Att ledarskap är något som utövas av en person är ett tankesätt som har dominerat
såväl den traditionella ledarskapsforskningen som organisationsteorin (Pearce & Manz
2005). Ledarskapslitteraturen är enligt Śliwa m.fl. (2012) full av berättelser om heroisk
självuppoffring, och en del forskare ser detta som ett beteende som föredras. De menar
att en av de mest beständiga myterna om ledarskap är den om den heroiska ledaren
som gör stora personliga uppoffringar och tar stora risker för organisationens
framgång. Ledaren förbinder sig till gemensamma syften såsom att utveckla
anhängarna och förbättra samhället (Liu & Baker 2016; Śliwa m.fl 2012).
Parry och Bryman (2006) konstaterar att fascinationen av ledarskap drevs på då neokarismatiska ledarskapsteorier, teorier som betonar den fantastiska människan, fick
ökad popularitet i slutet av 1970-talet. Detta bidrog enligt dem till den vördnadsfulla
synen på ledarskap som visionärt och karismatiskt. Dinh m.fl. (2014) tillägger att den
heroiska uppfattningen om ledarskap sedan utvecklades till ett framhävande av etiska
och moraliska ledarskapsteorier, där altruistiskt beteende hos en ledare värdesätts.
Blom och Alvesson (2015) tillägger att romansen kring ledarskap som något
heltäckande och genomgott stärktes. Dessa framväxande konstruktioner av ledarskap
som andligt och etiskt enligt Śliwa m.fl. (2012) bidrog till skapandet av normativa
modeller för ledarskap baserat på omtänksamhet, ärlighet, pålitlighet och hängivenhet
inför samhälleliga behov.
Gardner (1997) menar att myterna om stora historiska ledare bidrar till den
heligförklarade föreställningen, som ofta är synlig i vetenskapliga texter om ledarskap.
Śliwa m.fl. (2012) konstaterar att många ledarskapsteorier heligförklarar både ledare
och ledarskapet som funktion. Enligt Agamben (2007) sätter denna föreställning
ledarskapet i en position som oberörbart. Genom att på detta sätt spärras in blir
godheten i ledarskap enligt honom upphöjd till något som inte ska utmanas. Śliwa m.fl.
(2012) menar att de vackra fantasierna om ledarskap har gjort att ledarskapsteoretiker
kan jämföras med skulptörer som skapar attraktiva bilder av ledarskap, formade för att
tilltala såväl ledare som följare. Grint (2010:89) betonar också det heliga i ledarskapet
och menar att ”det heliga i ledarskapets natur är inte så mycket elefanten i rummet utan
själva rummet - utrymmet som tillåter ledarskap att fungera” (egen översättning).
Enligt honom inkluderar ledarskap tre element som hör ihop med det heliga. De två
13

Elin Pajunen
första är separationen mellan och uppoffringen av ledare och följare. Det
självuppoffrande beteendet för ett gott ändamål är som tidigare nämnts centralt för den
heroiska ledaren (Liu & Baker 2016; Dinh m.fl. 2014; Śliwa m.fl. 2012). Som ett
exempel på detta nämner Śliwa m.fl. (2012) hur Lee Iacocca under sitt första år som
vd för Chrysler, då företaget befann sig i en krissituation, sänkte sin månadslön till en
dollar. Enligt Singh och Krishnan (2008) definieras självuppoffringen ofta som att ge
upp egna intressen till förmån för följarnas, organisationens eller samhällets bästa. Det
tredje heliga elementet är enligt Grint (2010) sättet som ledare tystar oron och
motståndet hos följarna på. Sinclair (2005) menar att följarnas behov av hjältar leder
till ett krav på att ledare, såväl formella som informella, ska återberätta sina berättelser
så att de möter följarnas implicita behov och förväntningar. Senge (1990) konstaterar
att:
ledare är hjältar – stora män (och ibland kvinnor) som går i bräschen då det blir
kris. [...] I grunden är den traditionella föreställningen om ledarskap baserad på
antaganden om människors maktlöshet, deras brist på egen vision och oförmåga
att hantera förändringskrafterna, brister som bara kan rättas till av några få stora
ledare. (Senge 1990:315) (egen översättning)

Kritiska forskare har poängterat problematiken med den glorifierade karaktären hos
ledarskap som misslyckas med att beakta maktdynamiken (Grint 2010; Bligh &
Schyns 2007). Nyare ledarskapsmodeller beaktar hur effektiviteten i framförallt
kunskapsintensiva miljöer beror mindre på heroiska insatser från enstaka individer i
toppen av hierarkin och mer på samarbete då ledarskapspraktiker fördelas genom
organisationen (Sveningsson, Alvesson & Kärreman 2014; Fletcher 2004).
Positionsbestämda ledare beskrivs av McIntosh (citerad i Fletcher 2004) som toppen
av ett isberg och av Draft (2001) som vågskum i det djupa blå havet. Dessa metaforer
betonar att de positionsbestämda ledarna är synliga och viktiga och att deras framgång
därför kan misstas för att vara individuell, då de i själva verket bärs upp av större
krafter och stöds av oändligt många aktiviteter som möjliggör framgången. Trots detta
uppkommer enligt Grint (2010) samt Bligh och Schyns (2007) nya teorier som
fortsättningsvis presenterar hjältemodiga föreställningar om ledare. Meindl m.fl.
(1985) menar att den sociala konstruktionen av verkligheten i organisationer har höjt
upp bilden av ledarskap till något som associeras med tyngd och hög status. Mytologin
14

Elin Pajunen
och de liknelser som kopplas till ledarskap är enligt dem ett bevis på den mystik som
begreppet genomsyras av. Människor fortsätter att överdriva betydelsen av
karismatiska och heroiska ledares handlingar som orsaken till framgång eller
misslyckande i organisationer, trots att det finns bevis för att kollektiva praktiker haft
större betydelse (Khuruna 2003).
Beer (1999) ger uttryck för att egot och identiteten fungerar på ett sådant sätt att när
man en gång uppnått ett mål är det naturligt att rekonstruera beteendet, liksom andras
uppfattningar. Då kan man bortse från den hjälp man har fått och istället se framgången
som en individuell handling (Beer 1999). Hatch m.fl. (2006) har studerat Harward
Business Reviews intervjuer med inflytelserika vd:ar under 1990-talet och undersökt
hurdana berättelser personerna berättar. De upptäckte att drygt 90 % av alla
berättelserna som framkom i intervjuerna var episka. De handlade exempelvis om hur
en hjältemodig individ mot alla odds lyckats nå ett åtråvärt mål och framgång, trots
hinder på vägen. Dessa berättelser förknippades enligt dem ofta med känslor av
stolthet och beundran. Även Liu och Baker (2016) påvisar hur berättelser om den vita
heroiska ledarens resa förmedlats i media som ett uttryck för den vita ledarens
överlägsenhet. Halsall (2016) visar i sin studie hur det heroiska ledarskapets
attraktivitet stärks genom vd:ars (själv-) biografier där företagsledare blir kändisar.

2.2.1 Maskulinitet och vithet i heroiskt ledarskap

Ledarskapsstudier som inriktat sig på genus har obestridligt demonstrerat hur
utövandet av ledarskap är att utöva genus (se exempelvis Fletcher 2004; Angouri
2001). Även Schein (2001) betonar ledarskapsfältets starka koppling till maskulinitet.
Rehn (2018) konstaterar att mannen är ikonen för ledarskap där samhället förväntar
sig en företagsledare i slips och kostym, ofta porträtterad i hjältemodiga ställningar.
Den allmänna bilden av den heroiska ledaren, oberoende av vilken kontext det handlar
om, är som Binns (2008) beskriver:
Den heroiska ledaren är en tuff, självförsörjande, stridslysten man som jobbar
långa dagar, prioriterar resultat framför familj och relationer, kontrollerar sina
känslor och som aldrig visar svaghet. (Binns 2008:601) (egen översättning)

15

Elin Pajunen
Faktumet att den heroiska ledaren associeras med en man blir därmed tydligt. Enligt
Fletcher (2004) är egenskaper som är utmärkande för heroiskt ledarskap också sådana
som ses som typiskt maskulina. Individualism, bestämdhet, kontroll och dominans är
socialt tillskrivna män och maskulinitet, även om både män och kvinnor kan besitta
dessa egenskaper (Acker 1990).
Calvert och Ramsey (1992) menar att vita män i stor utsträckning har skapat
organisationer och anpassat ledarskapspraktiker så att de möter manliga behov,
värderingar och upplevelser av världen runtomkring. Även om det inte är möjligt att
helt isolera egenskaper hos vit man-modellen finns det enligt dem vissa antaganden
som stöder den och resulterar i en dominans av stereotypiska maskulina beteenden i
organisationer. Ofta är de så djupt befästa att de tas för givet och därmed blir osynliga
(Calvert & Ramsey 1992). Rehn (2018) konstaterar att militärens maskulina romantik
ännu idag är närvarande i organisationer. Han menar att det hårda och maskulina
ledarskap som återfinns i dessa kontexter upplevs som heltäckande och svårt att
ifrågasätta. Även Calás och Smircich (1991) anser att teoretiseringar av ledarskap som
inte tar hänsyn till genusdynamiken kan förstärka den maskulina dominansen.
Exempelvis är hierarkiska system starkt kopplade till tävlingsinriktning, som är typiskt
maskulint

(Vecchio

2002).

Tanken

om

att

rationalitet

anses

guida

organisationstänkandet är en annan aspekt som Calvert och Ramsey (1992) tar upp.
Mindre rationella egenskaper såsom att vara emotionell, kreativ och solidarisk,
egenskaper som enligt forskarna ofta tillskrivs kvinnor, blir därmed nervärderade.
Ändå är det enligt Calvert och Ramsey (1992) just dessa egenskaper som ofta verkar
krävas för att göra organisationer mer konkurrenskraftiga.
Liu och Baker (2016) konstaterar att kritiska frågor om vithet blir oroväckande
frånvarande i ledarskapslitteraturen. Vithet ses som normen, vilket bl.a. bevisas av
Nkomo (1992) som pekar på studier som belyser hur prefixet vit sällan förekommer i
beskrivningen av forskningssampel, medan andra rasrelaterade grupper beskrivs med
prefix. Riad (2011) menar att ras överlag är antingen ett nertystat ämne eller
presenterat som en del i en bred diversitetskategori i ledarskapslitteraturen. Hon
poängterar att trots att heroiska ledarskapskonstruktioner förekommer i såväl
vetenskapliga som mediala diskurser utgår majoriteten av de existerande teorierna från
att ledarskap är rasneutralt. Enligt bl.a. Grimes (2002) bidrar en exkludering av ras

16

Elin Pajunen
från organisationsstudier till att vithet som osynlig norm förstärks. Hon menar att
olikheter ignoreras och vita människors antaganden auktoriseras.
Även Liu och Baker (2016) visar hur utövandet av ledarskap är starkt sammankopplat
med att göra vithet. I deras studie undersöktes vithetens roll i hur vita filantropiska
ledare i Australien tolkades av media. De påvisar den osynliga närvaron av vithet i
ledarskapsdiskurser och hur denna dolda närvaro upprätthåller vit makt och ett vitt
privilegium. Enligt Riad (2011) är förståelsen av ledarskap beroende av maktrelationer
i den specifika kulturella kontexten. Maktrelationerna formar enligt henne hur man
definierar och identifierar ledarskap. Det är därför värt att undersöka ifall denna dolda
anda även förekommer i andra kulturella kontexter.

2.3 POSTHEROISKT LEDARSKAP
Förespråkare av ledarskapsteorier som utgår från en karismatisk ledare, en storman,
där typiska sociala och intellektuella egenskaper såsom intelligens och gott omdöme
särskiljer ledare från följare, har enligt Reicher, Haslam och Hopkins (2005) blivit allt
mer sällsynta. De menar att det helt enkelt inte finns några tillförlitliga bevis på att
karaktärsdrag som särskiljer ledare från icke-ledare skulle existera. Enligt Rehn (2018)
är ledarskap snarare en insats, något som ledare och följare bygger sinsemellan. De
komplexa utmaningarna i dagens organisationer har lett till decentralisering av
beslutsfattande och färre hierarkiska nivåer (Spinuzzi 2015). Plattare organisationer
och större självständighet bland anställda har enligt Salovaara och Bathurst (2018)
gjort att tanken om den heroiska ledaren har börjat ifrågasättas och motarbetas.
Medan traditionella ledarskapsstudier i stor utsträckning handlar om att heligförklara
ledarskapet, handlar studier i postheroiskt ledarskap om att skapa myter som motsäger
detta helgande (Śliwa m.fl. 2012). Ryömä (2020) konstaterar att det under det senaste
decenniet har skett en ökning i antalet postheroiska ledarskapsstudier som antagit en
position som makt tillsammans med istället för makt över. Grint (2010) framhåller hur
idealet i postheroiskt ledarskap starkt motsäger sig dominansen hos heroiska ledare
och deras mäktiga berättelser. Istället betonas distribuerat ledarskap, där alla ska vara
ledare så att ingen är det (Grint 2010) och så att vem som helst i organisationen, under
rätt premisser, kan ansvara för ledarskapet (Badaracco 2002). Rehn (2018) anser dock
17

Elin Pajunen
att postheroiska ledare på något sätt ska vara primus och sticka ut, men att det inte för
den skull innebär att de ska tjänas som hjältar. Han menar att ledare kan vara framför
andra men inte förmer än andra. Den formella titeln är inte avgörande för ledarskapet,
utan ledarskapet är uppdelat och socialt konstruerat (Salovaara & Bathurst 2018).
Denna typ av ledarskap kräver enligt Fletcher (1994) relationella färdigheter,
emotionell intelligens och en öppenhet för att lära sig av andra oavsett position i
organisationen. Crevani, Lindgren och Packendorff (2007) konstaterar att forskning
inom postheroiskt ledarskap således har skiftat fokus från individen, dvs. ledaren, till
att istället betona ledarskapet utifrån egenskaper i sociala relationer.
Den postheroiska synen på ledarskap har enligt Fletcher (2004) tre typiska drag som
skiljer den från mer traditionella individualistiska uppfattningar. Hon menar att
ledarskapet är mångriktat, den sociala processen i interaktioner betonas, och
ledarskapet bidrar till kollektivt lärande. För det första ses ledarskap som en praktik
som är gemensam och fördelad på olika nivåer i en organisation (Fletcher 2004).
Perspektivet visar på ett skifte från meritokrati till teamwork, delat ansvar och
kollektiv framgång (Fletcher 2004; Conger 1989). Salovaara och Bathurst (2018)
poängterar att det finns ett flertal former av postheroiskt ledarskap, men pluraliteten i
ledarskapet är central, oavsett om det handlar om distribuerat eller uppdelat ledarskap,
roterande ledarskap eller samhällsförankrat ledarskap.
För det andra uppfattas ledarskap som en social process, där interaktionen mellan
organisationsmedlemmar är väsentlig (Fletcher 2004). I denna relationsbaserade syn
på ledarskap är dynamik och interaktiva påverkansprocesser centrala (Pearce &
Conger 2003). En av de första som förespråkade postheroiskt ledarskap var Mary P.
Follet som talade om ”law of the situation” (Follet 1924). Perlow (2003) samt
Morrison och Milliken (2000) menar att personer i ledarskapsposition utöver förmågan
att tala för sina idéer också bör kunna ta ett steg tillbaka och vara öppna för att ledas
av andra. De konstaterar samtidigt att de som enligt position har mindre auktoritet
måste kunna tala ut om sina idéer. Morrison och Milliken (2000) tar upp problematiken
med organisatorisk tystnad som ett kollektivt fenomen i organisationer där anställda
inte vågar tala ut om problem inför ledaren. Ledaren kan uppfatta negativ feedback
från lägre nivåer i hierarkin som mindre legitim och mer hotande för sin makt och
trovärdighet jämfört med om feedbacken hade kommit uppifrån (Morrison & Milliken
2000). Fletcher (2004) ser även hon ledande och följande som två sidor av samma
18

Elin Pajunen
relationella färdigheter som alla medlemmar i en organisation behöver för att kunna
jobba i ett ömsesidigt beroendeförhållande.
Slutligen ser man inom den postheroiska riktningen ledarskap som något som bidrar
till kollektivt lärande (Fletcher 2004). De sociala interaktionerna anses enligt Senge
(1990) resultera i lärande och tillväxt för såväl organisationen som för de individer
som är involverade. Fletcher (2004) betonar att det kollektiva lärandet kräver en miljö
där ledarskapet skapar förutsättningar för ny kunskap. Hon ser det postheroiska
ledarskapet som en framväxande process mer än som ett uppnått tillstånd. Posheroiskt
ledarskap kopplas ofta till vad som fordras av chefer för att göra utveckling möjlig,
t.ex. betonas chefens stödjande och hjälpande roll för att göra medarbetarna mer
företagsamma och självständiga (Sveningsson m.fl. 2014). Att uppmärksamma
medarbetarna, lyssna och småprata med dem är således vardagsaktiviteter för ledare
(Badaracco 2002).
De fördelar som räknas upp som stöd för postheroiskt ledarskap är många. Ur ett
individuellt perspektiv kan exempelvis stress och oro minskas då ledarskapet delas
(Döös, Hanson, Backström, Wilhelmson & Hemborg 2005). Således kan det göras
lättare att uppnå balans mellan arbete och privatliv (Crevani m.fl. 2007). Sett ur ett
medarbetarperspektiv är delat ledarskap enligt Lambert (2002) jämförbart med
beslutsfattandet i många familjer, i alla fall västerländska, där båda föräldrarna deltar
i beslutsfattandet. Crevani m.fl. (2007) konstaterar att framförallt unga är vana med
teamarbete där inslag av delat ledarskap är vanligt. Genom att fördela ledarskapet
bland motiverade personer skapas mer engagerade, flexibla och motståndskraftiga
organisationer jämfört med vertikala hierarkier (Spinuzzi 2015). Crevani m.fl. (2007)
menar att det kan vara lättare att genomföra en förändring då olika intressen är
representerade redan i beslutsfattandet och organisationen kan dra nytta av den bredare
kunskapsbas som delat ledarskap innebär. Dessutom blir organisationen enligt dem
mer stabil och mindre sårbar då allt inte hänger på en persons ageranden och åsikter.

2.3.1 Det ”feminina” i postheroiskt ledarskap
Även om jag själv tar avstånd från alltför svartvita föreställningar om maskulina och
feminina egenskaper, speciellt vad gäller postheroiskt ledarskap, är diskussionen kring
19

Elin Pajunen
det postheroiska ledarskapets koppling till genus värd att nämna. Enligt Svenningsson
m.fl. (2014) beskrivs postheroiskt ledarskap ibland som en feminisering av chefskap.
Egenskaper som förknippas med postheroiskt ledarskap, såsom empati, gemenskap,
samarbete och sårbarhet, är enligt Fletcher (2004) typiskt feminina. Hon menar att
associationen av typiskt feminina beteenden med nyare ledarskapspraktiker därför har
ansetts ge kvinnor en fördel i dagens organisationer. Yukl (2002) talar om den
feminina fördelen och menar att kvinnor är bättre på interpersonella relationer,
inkludering, maktdelning och fostrande av följare och att kvinnor därmed borde vara
förstklassiga ledare. Att kvinnor i praktiken skulle ha en fördel stämmer enligt Fletcher
(2004) dock inte. Hon menar att relativt få av dem som förespråkar postheroiskt
ledarskap är kvinnor. En rad olika orsaker till detta har konstaterats, bl.a. att empirin
inte lyckats stödja hypoteser om hur män och kvinnor konstruerar ledarskap (Vecchio
2002) och att de kvinnor som tagit sig till toppen sällan menar att en feminin
ledarskapsstil bidragit till deras effektivitet (Fletcher 2004).
Fletcher (2004) poängterar genom sin studie en paradox i det postheroiska ledarskapet.
Ledarskapet ses som köns- och till viss del maktneutralt, både i teorin och i praktiken,
samtidigt som teorierna betonar att ledarskap är en social process där inflytandet från
sociala nätverk är centralt. Hon menar att postheroiskt ledarskap inte är köns- och
maktneutralt, utan istället rotat i sociala interaktioner där att göra kön, att göra makt
och att göra ledarskap är sammanflätade. Det finns enligt henne en fara i att inte beakta
köns- och maktfaktorers roll i sociala interaktioner då den ledande diskursens
strukturer, normer och arbetssätt inte utmanas och ifrågasätts. Egenskaper som
kännetecknar heroiskt och postheroiskt ledarskap reflekterar enligt Fletcher (2004)
inte nödvändigtvis beteendet hos män och kvinnor, men hon menar att de idealiserade
föreställningarna om maskulina och feminina egenskaper sätter press på män och
kvinnor att definiera sig själva i förhållande till stereotypierna. Fletcher (1999) anser
att postheroiskt ledarskap tolkas olika beroende på om det utförs av en man eller av en
kvinna. Enligt henne gör djupt rotade könsscheman om beteendet att en man som utför
postheroiskt ledarskap ses som nytänkande, medan det är svårare att särskilja
postheroiskt ledarskap som något nytt ifall det utförs av en kvinna, då beteendet
uppfattas som typiskt kvinnligt.
Rehn (2018) tar fasta på problemet i sättet att tala om ledarskap. Han menar att
ledarskapets alla möjligheter ännu inte har öppnats i diskursen, utan alltför lätt fastnar
20

Elin Pajunen
i gamla bekanta föreställningar om ledare inom det militära eller hockeytränaren. Detta
bidrar enligt honom till att ledare lyfter fram sina hårda och maskulina sidor, eftersom
världen önskar det. Samtidigt kan detta hårda ledarskap anses representera något dåliga
chefer utövar. Rehn (2018) menar att omtanke och omsorg är viktiga ingredienser i
ledarskapet, men eftersom det framstår som feminint talas det sällan om ledarskap i
dessa termer.
Som grund för den heroiska synen på ledarskap finns logiken om effektivitet, som är
djupt rotad i ”maskulina” föreställningar om vikten av att producera inom arbetslivet
(Fletcher 2004; Schein 2001; Collinson & Hearn 1996). Logiken som ligger till grund
för den postheroiska synen på ledarskap är däremot enligt Fletcher (2004) djupt rotad
i ”feminina” föreställningar om att utveckla människor, vilket har en koppling till
familjesfären. Hon betonar att dessa två sfärer, dvs. arbete och familj, är socialt
konstruerade som separata, där färdigheter inom den ena sfären ofta utesluter den
andra och där båda är kopplade till varsitt kön. Dessutom menar hon att dessa två sfärer
är olikvärdigt uppskattade, då arbete inom jobbsfären ses som komplext, kunskapsrikt
och något som kräver utbildning, medan familjesfären är kopplad till hushållsarbete
och ses som något obildat, naturligt medfött och beroende av karaktärsdrag. Fletcher
(2004) anser att västvärldens definitioner på maskulinitet och femininitet är rotade i en
rad föreställningar om kännetecken för de olika sfärerna. Hon ser det som viktigt att
bli varse dessa sfärer för att förstå betydelsen av kön inom de båda
ledarskapsinriktningarna. Samtidigt ser hon det som viktigt att notera att den
könskopplade separationen är mer en myt, grundad i sociala konstruktioner, än
verkligheten. Med andra ord är man delaktig i båda sfärerna, men idealiserade
föreställningen om könskopplade attribut tar sig uttryck på en diskursiv nivå i hur
könsidentiteter uppträder och förväntas agera (Fletcher 2004).
Sinclair (2005) betonar dock att man kan ifrågasätta den heroiska arketypen i dagens
värld, då en jämnare fördelning mellan könen vad gäller familjeansvar och satsning på
karriär gör det svårare att finna stöd för heroisk maskulinitet i ledarskap. Även Vecchio
(2002) betonar att den endimensionella könsuppdelningen i maskulinitet och
femininitet som två ytterligheter har förändrats. Enligt Fletcher (2004) är dock
föreställningen om kön och makt så djupt rotad och emotionellt laddad att det inte
hjälper att betona det kognitiva, t.ex. genom att skapa nya ledarskapsteorier, för att
ändra föreställningarna.
21

Elin Pajunen

2.4 SPÄNNINGAR MELLAN HEROISKT OCH POSTHEROISKT
LEDARSKAP
Rehn (2018) konstaterar att ledarskap i grunden är paradoxalt. ”Det handlar om att visa
utan att visa något. Det är att skapa ett utrymme genom att begränsa det. Det är att ropa
väldigt tyst” (egen översättning) (Rehn 2018:14). Enligt Fletcher (2004) kan heroiskt
och postheroiskt ledarskap i mångt och mycket ses som varandras motsatser då det
individuella blir det kollektiva, kontroll blir till lärande, jaget blir till jaget i relation
och makt över blir till makt tillsammans med.
Trots stödet för mer kollektiva ledarskapspraktiker är den heroiska föreställningen om
ledare och heroiskt ledarskap i praktiken delvis bestående (Salovaara & Bathurst 2018;
Diefenbach & Sillince 2011). Även om postheroiskt ledarskap är trendigt och aktuellt
är enligt Rehn (2018) sanningen den att ledare vill vara hjältar och följare vill ha en
hjälte att följa. Han lyfter fram att ett motiv till stödet för heroiska ledare är att följarna
måste ha en riktig gestalt att följa för att ledarskapet ska betyda något. Fletcher (2004)
konstaterar att den postheroiska synen på makt som delad lätt kan uppfattas som
maktlöshet, något som inte associeras med en ledare. Hon menar att berättelser om
postheroiskt ledarskap blir komplicerade för både ledare och följare att rekonstruera,
då det finns en press på att berättelsen ska kvarhålla oförändrade associationer till
ledarskap som inkluderar individuella handlingar, makt och kontroll.
Salovaara och Bathurst (2018) konkluderar också att framgångsberättelser och
idealiserade föreställningar om organisationer och ledarskap helt enkelt säljer bättre
än den diffusa verkligheten. De kom i sin studie av organisationer som ideologiskt och
strukturellt sett är praktexempel på postheroiskt ledarskap fram till att man även i dessa
organisationer misslyckades med att utöva ledaskap som makt tillsammans med
istället för makt över. Enligt dem finns det praktiska problem med att implementera
pluralt eller ledarlöst ledarskap.
Även annan nyare ledarskapsforskning har belyst ledarskapets motsägelsefulla natur
(Ryömä 2020). Rehn (2018) noterar att när forskare försöker avgöra vilka drag som är
typiska för en bra ledare är svaren ofta motsägelsefulla. Parush och Koivunen (2014)

22

Elin Pajunen
åskådliggör hur spänningen mellan heroiskt och postheroiskt ledarskap ger en
motstridig bild av gott ledarskap genom att konstatera att:
Ledare förväntas leda men också bli ledda, vara i kontroll men också överlåta
kontroll, vara beräknande men också lekfulla, planera men också hänge sig till
händelseförlopp, tala men också lyssna, se helheten men också de små detaljerna
osv. (Parush & Koivunen 2014:108) (egen översättning)

Även Rehn (2018) konstaterar att ledaren ständigt måste balansera mellan två
ytterligheter:
[Ledaren] måste visa kunnande utan att skryta om det och ödmjukhet utan att börja
krypa. [Ledaren] måste visa att hen förtjänar sin position utan att förmedla att hen
är överordnad andra. [Ledaren] bör stå rakryggad utan att sväva. (Rehn 2018:149)
(egen översättning)

Rehn (2018) menar ytterligare att ledaren samtidigt som hen är en analytisk tänkare
ska våga lyssna på sin intuition och vara en hejande kamrat men en som man inte är
uppnosig mot. Enligt Ryömä (2020) bidrar dessa spänningar till höga förväntningar
och press på ledare i utövandet av ledarskap. Ju närmare vardagliga praktiker man
kommer desto mer konkreta blir spänningarna (Ryömä 2020).

23

Elin Pajunen

3 MIN STUDIE
Detta kapitel börjar med att jag redogör för podcasten som medium. Jag reder ut
podcastbegreppet och mediets utveckling. Därefter presenterar jag Framgångspodden
och beskriver hur jag gått till väga i avgränsandet av studien. Eftersom det inte finns
specifika metoder för analys av podcaster redogör jag för analys av sekundärdata,
presenterar några tidigare studier inom ledarskapsfältet som utgått från sekundärkällor
och beskriver hur jag transkriberat mitt material. Jag konstaterar massmediala källors
starka relation till den sociala kontexten och diskuterar kvalitetsbedömning och etiska
överväganden vid studiet av podcastmaterial. Slutligen redogör jag kort för hur jag gått
till väga i analysen av empirin.

3.1 PODCASTEN SOM MEDIUM
Att studera podcaster är relativt nytt inom vetenskaplig forskning. Detta avsnitt är till
för att belysa mediets inflytande och bakgrund. Podcastbegreppet definieras och
podcastens ganska korta historia presenteras. Därefter redogörs kort för tidigare studier
där podcaster använts.

3.1.1 Definition av podcast
Det råder tvetydigheter angående såväl podcastbegreppets ursprung som dess
betydelse. En podcast kan definieras både ur ett tekniskt och ur ett innehållsmässigt
perspektiv. Menduni (2007) fokuserar på det förstnämnda då han definierar podcasting
som en typ av distribution av ljudinnehåll där en speciell mjukvara möjliggör
prenumeration på webbflöden så att innehåll kan tas emot periodvis. I podcasttermen
förenas ny teknik, i form av iPod och engelskans portable som står för bärbar, med
gammal teknik, dvs. broadcasting som syftar på radiosändning (Tulley 2011).
Bottomley (2015) konstaterar att även om begreppet podcast till en början syftade på
ljudmaterial som prenumereras på via webbflöden inkluderar termen idag i stort sett
allt ljudinnehåll på nätet som kan lyssnas på on-demand. McElhearn, Giles och
Herrington (2006) menar att många ser tidlösheten, att man kan lyssna när som helst,
24

Elin Pajunen
som ett definierande kännetecken för en podcast. En podcast kan syfta på såväl
enskilda avsnitt som på en hel serie, och ofta förekommer säsonger på samma sätt som
med tv-serier (Bottomley 2015). Termen podcasting beskriver såväl produktion som
konsumtion av podcastinnehåll (McHugh 2016).

3.1.2 Podcastens utveckling
Som Bottomley (2015) noterar lades grunden till podcasten år 2000 då
mjukvaruutvecklaren Dace Winer publicerade en ny version av RSS (Rich Site
Summary), en teknik som möjliggör prenumeration av webbflöden. Han konstaterar
att det med denna version blev genomförbart att sända digitala ljudfiler i RSS-flöden.
Bottomley (2015) poängterar dock att det var först år 2004 som det som började kallas
podcasting uppkom som teknik. Han framhåller att journalisten Ben Hammersly
myntade uttrycket i The Guardian 2004 i en beskrivning av den ljudrevolution av
självständig onlineradio som ägde rum. iPoden var då marknadsledande och sågs som
en synonym till bärbara mediaspelare (Bottomley 2015; Madsen 2009). En del källor,
bl.a. Lee, McLoughlin och Chan (2008) samt McClung och Johnson (2010), hävdar
däremot att det var MTV-programledaren Adam Curry som låg bakom ordet då han
tröttnat på att det tog så lång tid att ladda ljudfiler från nätet och därför började utveckla
RSS. Berry (2006) menar att det tack vare att programmet hade öppen källkod var
enkelt för andra att vidareutveckla det, vilket resulterade i iPodder, dvs. ett program
som gjorde att ljudfiler kunde laddas ner till en iPod. Oavsett upphovsman spred sig
podcasttermen runtom i världen i mitten på 00-talet.
Friess (2015) konstaterar att podcaster till en början var så tekniskt svåranvända på
andra apparater än datorer att endast de mest tekniskt kunniga visste om deras existens.
År 2005 uppgraderade Apple till iTunes 4.9, vilket var den första mjukvaran som
stödde podcaster och Friess (2015) menar att det därmed blev enklare för vanliga
användare att söka efter och prenumerera på podcaster. Enligt Berry (2006) gav ordet
podcast 6000 Googleträffar år 2004, medan siffran i slutet av 2005 var över 61
miljoner. Bottomley (2015) konstaterar dock att podcasten under åren 2005 till 2013
hade svårigheter att nå genomslag som massmedium. De främsta orsakerna till detta
var enligt honom konkurrensen från andra medier, främst från online video såsom
YouTube. Det var därför svårt att tjäna pengar på mediet. Dessutom var själva
25

Elin Pajunen
begreppet podcast nära associerat med Apples iPod, som under den pågående
smartphoneeran redan sågs som föråldrad (Bottmley 2015).
Trots svårigheterna dog podcastingen aldrig ut, utan växte saktas men säkert i såväl
antal lyssnare som producenter. I juli 2013 överskred Apple en miljard
prenumerationer på podcaster via iTunes, något som var en stor milstolpe för ett
medium som knappt existerat ett decennium (Bottomley 2015). Det stora genomslaget
för podcaster kom enligt McHugh (2016) hösten 2014 då true-crime podcastserien
Serial publicerades. Serial är en spinn-off på den amerikanska radiostorytellingshowen
This American Life, som har sänts regelbundet sedan 1995. I Serial blandas liknande
berättartekniker som i The American Life och avsnitten byggs upp på ett spännande
sätt (McHugh 2016). Serial engagerade lyssnarna, som diskuterade mysterierna i olika
forum och därmed bidrog till att podcasten fick ökad spridning och publicitet. Detta
kom att kallas ”the Serial effect” (Quirk 2015). Medieintresset för podcasting efter
Serial syntes även i form av en ökning i listicles (McHugh 2016), dvs. artiklar som
baserar sig på och byggs upp kring listor, i detta falla angående bästa podcaster (se
exempelvis Sundberg 2019). Berry (2015) beskriver hur podcasting gick från att vara
en nischad aktivitet till att bli en mainstream mediaplattform. Han menar att även om
Serial hade en stor roll i podcastens uppsving, inte minst i USA, bidrog den fortsatta
tekniska utvecklingen också till framgången. Utvecklingen av iTunes på iPads och
iPhones underlättade ytterligare användningen (Berry 2015). Det faktum att internet
med tiden blivit snabbare har bidragit till en mängd olika podcastplattformar, där
podcaster publiceras och kan lyssnas på utan nedladdning. Den auditiva boomen och
sättet att dela ljudmaterial ledde till att ny teknik förenades med gammal
berättartradition (Tulley 2011). Det faktum att podcasten gett nytt liv till dessa till viss
del bortglömda traditioner, såsom radiodokumentär, är enligt Markman (2015) en stor
orsak till podcastens framgång och popularitet.
I Finland har podcasten inte utvecklats lika snabbt. Så sent som 2018 tillsatte Institutet
för de inhemska språken ordet podcast-lähetys, dvs. podcastsändning, i den finska
ordlistan (Klemettinen, 2018). I Sverige har utvecklingen skett betydligt snabbare.
Ordet podd tillsattes i Svenska Akademins ordböcker redan 2005 (Svenska Akademien
2019). Ordet podd syftar dock förutom på podcast även historiskt sett på den bärbara
apparat som använts för att ladda ner och spela upp ljudfiler. Radiomedias (2018)
undersökning angående finländares podcastanvändning bland 15–64-åringar visar att
26

Elin Pajunen
ålder starkt korrelerar med hur väl man känner till podcaster. Av deltagarna under 30
år kände nästan 90 % till vad en podcast är och siffran totalt sett på samplet var 69 %.
Enligt Bottomley (2015) råder fortfarande oenighet bland forskare huruvida podcasten
är en vidareutveckling av radion eller ett separat nytt medium. Traditionellt sett är det
RSS-webbflödet som möjliggör prenumeration som särskiljer podcaster från att
streama radio och annan nedladdningsbar ljudmedia online. I flera tidiga studier,
såsom Berry (2006), behandlas podcasting som en utvidgning av radio och inte som
ett separat medium. Gränsen mellan radio och podcast är och blir om än mer diffus.
Bottomley (2015) konstaterar att exempelvis ett radioprogram som har sparats och
flyttats online kan klassas som podcast, samtidigt som publicerade podcastavsnitt kan
sändas som traditionell radio. Enligt Berry (2016) bör inte podcasten och radion ses
som varandras hot, utan istället behandlas som parallella medier mellan vilka samma
innehåll sömlöst kan färdas.
Menduni (2007) menar att podcasting som social praktik ses som mer individuell än
radiolyssning. Detta eftersom podcastlyssnandet involverar ett förhållande med
producenterna, inte som en institution utan som kamrater (Menduni 2007). Dessutom
finns enligt McHugh (2016) inte samma behov för introduktion och kontextuellt prat
i podcaster, då intimiteten är en annan och lyssnaren självmant har valt att lyssna. I
Framgångspodden har dock influenser från radion till viss del anammats, vilket syns i
att avsnitten och gästerna alltid presenteras som en introduktion till själva podcasten.
Podcaster är många gånger mer informella än radioprogram. Innehållet består ofta av
mycket prat och är inte på förhand styrt i lika stor utsträckning (McHugh 2016).
Samtalet är ofta mer centralt i podcaster än i radioprogram. Pratiga podcaster, eller så
kallade chumcasts, innebär att två eller flera värdar samtalar på ett vardagligt sätt kring
ett ämne på ett sådant sätt att lyssnaren känner sig inkluderad i ett privat samtal
(McHugh 2016). Dessa podcaster har även en potential att få minoritetsröster hörda.
Ett exempel på detta är Florini (2015) som belyser hur svarta podcastare i USA
utmanar vitheten som associeras med podcasting. Ralli (2005) diskuterar hur podcaster
kan användas av religiösa grupper då lyssnandet på så kallade godcasts kan ersätta
deltagande i gudstjänst.
I och med podcastens utveckling har de offentliga radiopratarnas roll förändrats och
självständiga podcastnätverk har blivit allt vanligare (McHugh 2016). Podcastskapare

27

Elin Pajunen
har en frihet att utforma egna regler och prova på nya saker som offentliga
radiojournalister historiskt sett inte har gjort. Andersson (2007) konstaterar att det idag
finns podcastproducenter som verkar på en hobbynivå med en liten skara lyssnare där
samtalsämnen kan vara spontana, samtidigt som även journalister och andra
mediepersonligheter kan ha välutformade program med tusentals lyssningar.
Framgångspodden passar in på det senare, då podcastavsnitten har ett gemensamt
tema, dvs. framgångsberättelser, och innehåller vissa återkommande segment.
Dessutom är Pärleros en offentlig person.
Statistikcentralens studie om podcastanvändning i Finland år 2017 visar att män oftare
lyssnar på podcaster än kvinnor (Kohvakka & Saarenmaa 2019). De flesta lyssnar på
podcaster via smarttelefonen och motiv till att lyssna är bl.a. trivsel, avslappning och
lärande (Kohvakka & Saarenmaa 2019). Radiomedias (2018) studie om finländares
podcastanvändning visar att 1/3 av podcastlyssnarna fokuserar bara på podcasten när
de lyssnar, medan ungefär lika stor andel lyssnar i samband med hushållsarbete och
motsvarande siffror gäller för lyssning i samband med resor och transport. Samma
undersökning visar även att lyssnarvanorna skiljer sig mellan finländska män och
kvinnor. Podcaster som berör musik och aktuella händelser eller nyheter är populära
bland båda grupperna, medan kvinnor enligt statistiken i stor utsträckning lyssnar på
podcaster som berör relationer och familj, samt skönhet och hälsa (Radiomedia 2018).
Teknologi, idrott och komedi är å andra sidan populära teman bland männen
(Radiomedia 2018).

28

Elin Pajunen

3.2 FRAMGÅNGSPODDEN

Källa: URL: https://www.radioplay.se/framgangspodden (Hämtad 4.12.2019).

Framgångspodden är en kommersiell podcast som startades i april 2015 och
produceras av Bauer Media. Podcasten finns fritt tillgänglig på bl.a. Spotify och Apple
Podcasts. I nuläget finns över 350 avsnitt tillgängliga och nya avsnitt utkommer två
gånger per vecka. Originalversionerna av avsnitten är i snitt 60–90 minuter långa, men
för varje avsnitt finns även en förkortad version på ca 30 minuter. I min studie utgår
jag från originalversionerna, eftersom teman behandlas mer på djupet i dessa, men de
korta versionerna används också för att få en snabb överblick av innehållet i de olika
avsnitten. Utöver det faktum att kända och aktuella personer från näringslivet
medverkar och att podcasten är den största i sitt slag i Norden valde jag just
Framgångspodden eftersom jag inte själv aktivt har lyssnat på den och därmed inte
hade starka förutfattade meningar om innehållet.

29

Elin Pajunen
Pärleros intervjuer kan ses som livshistorieintervjuer, där frågorna till informanterna
ställs utifrån specifika syften och teman. Vissa teman och segment är återkommande i
avsnitten. Alla avsnitt har samma vinjettmusik och börjar med att en man på engelska
med amerikansk accent välkomnar lyssnaren till podcasten. Podcasten presenteras som
”maybe one of the biggest podcasts in the world”, vilket redan i inledningen markerar
podcastens eftersträvade status. Vem det är som säger detta framkommer dock inte.
Därefter presenterar Pärleros gästen, sammanfattar gästens meriter och går kort
igenom vad som kommer att behandlas i avsnittet. Efter detta spelas igen en bit av
vinjettmusiken och först därefter börjar samtalet med gästen. Samtalen har en
avslappnad ton och inte sällan går man igenom gästens karriär och milstolpar i
karriären i kronologisk ordning. Även svåra perioder i personens liv tas upp. I början
av programmet ställs ofta frågor om personens barndom och morgonrutiner. I
intervjuerna i podcasten är styrningen från Pärleros större än vid en fri livsberättelse
och hans roll som medproducent är tydlig. Det är därför oundvikligt att också beakta
hans roll i samtalen.
De tre sista frågorna är ett återkommande segment i slutet av alla avsnitt. Segmentet
inleds med att en bit av vinjettmusiken spelas och samma mansröst som i början av
programmet säger ”Now it’s time for tre sista frågor” och musiken tystnar. Därefter
ställer Pärleros tre frågor till gästen. Frågorna varierar en aning beroende på vem som
gästar, men ofta frågar Pärleros efter ett tips för att bli lycklig i livet, ett tips för att
lyckas som entreprenör, hur man kan komma i kontakt med gästen eller vem personen
skulle vilja se som gäst i Framgångspodden. Återkommande segment i de analyserade
avsnitten presenteras mer i detalj i analysen.
Framgång och att förmedla framgångstips är ett tydligt syfte med podcasten. Detta
konkretiseras exempelvis genom att lyssnarna kan prenumerera på nyhetsbrev som
sammanfattar de bästa citaten och de bästa tipsen från de olika avsnitten. Utöver att
lyssnare kan prenumerera på nyhetsbrev turnerar Pärleros runt om i Sverige med en
framgångsföreläsning. På Framgångspoddens hemsida beskrivs den som:
Den mest framgångsfyllda föreläsningen i hela Sverige. Alexander Pärleros tar
publiken igenom en upplevelse som både är spännande, skrämmande och
inspirerande. Han delar med sig av de bästa tipsen från över 300 av Sveriges mest
framgångsrika personer. (Framgångspodden 2020b)

30

Elin Pajunen
Dessutom har Pärleros gett ut Framgångsboken, som handlar om Pärleros resa mot ett
framgångsrikt liv och i boken delar han dessutom med sig av verktyg och tips för att
nå framgång (Framgångspodden 2020c).
Poddindex (2020) publicerar veckovis statistik på räckvidden för svenska podcaster.
Räckvidden grundar sig på antalet unika lyssnare. Statistik från de tio första veckorna
under 2020 visar att Framgångspodden placerar sig bland de tio främsta podcasterna i
Sverige sett till räckvidden (Poddindex 2020). Statistiken inkluderar såväl
kommersiella podcaster som public service-podcaster. Figuren nedan visar
räckviddens utveckling mellan vecka 8 och vecka 11 år 2020, där lyssnarantalet för
Framgångspodden ligger kring 120 000.

Figur 1: Framgångspoddens räckvidd vecka 8 – vecka 11 för år 2020.

Källa: Poddindex (2020).

31

Elin Pajunen
3.2.1 Avgränsning
Det som till en början var mest oklart för mig var vilka teoriområden jag skulle
fokusera på och därmed vilka teman i podcasten jag skulle granska. Innan jag alls hade
bekantat mig desto mer med podcasten hade jag funderat ut olika teoriområden som
intresserar mig och som eventuellt kunde kopplas till empirin. Ett alternativ var att
fokusera på hur framgångsrika personer talar om strategierna bakom framgången, dvs.
strategi som diskurs. Andra alternativ var att avgränsa studien till att gälla ledarskap
eller specifikt kvinnligt ledarskap, entreprenörskap eller innovation och hur
personerna i podcasten talar om dessa teman. Jag valde att utgå från empirin för att få
en överblick över vilka teman och teoriområden som det kunde finnas tillräckligt med
material om och för att samtidigt begränsa antalet avsnitt som jag skulle studera.
Bryman och Bell (2013) konstaterar att tillgång till en stor mängd data gör det möjligt
attt analysera subgrupper eller delmängder. Detta var något jag strävade efter i min
avgränsning.
Jag började med att gå igenom vilka personer som intervjuats och läsa beskrivningarna
till avsnitten. Gemensamt för så gott som alla avsnitt är att personerna som intervjuats
är svenskar och intervjuerna är därför nästan genomgående på svenska. I podcasten
intervjuas bl.a. entreprenörer, företagsledare, investerare, politiker, författare,
föreläsare, artister, idrottare och olika typer av influerare. För att göra en grov
avgränsning valde att göra en lista på de personer som har en tydlig koppling till
näringslivet. Jag noterade namn och yrkesroll eller vilken koppling personen har till
näringslivet. Listan bestod till största delen av entreprenörer, men även olika typer av
företagsledare och coacher samt politiker inkluderades. Det som gjorde sorteringen
utmanande var att en stor del av deltagarna är mångsysslare och har exempelvis blivit
entreprenörer efter sin idrotts- eller musikkarriär. Jag valde att inkludera dem i vars
avsnittsbeskrivning entreprenörskapet eller motsvarande koppling till näringslivet
nämndes, även om personerna haft mer betydande karriärer inom andra områden.
Listan (fram till 12.9.2019) bestod av 109 namn. Elva av personerna hade under årens
lopp deltagit två gånger i podcasten, vilket gjorde att antalet avsnitt totalt blev 120. Av
de 109 namnen var 43 kvinnor och 66 män.
Efter att ha läst avsnittsbeskrivningarna och fått reda på vilka personer som medverkat
i podcasten insåg jag att många av deltagarna hade en koppling till ledarskap. För att
32

Elin Pajunen
göra ytterligare en avgränsning som kunde hjälpa mig att välja teoriområde valde jag
därför att markera de personer som jobbar i ledarskapsposition eller i vilkas
avsnittsbeskrivningar ledarskap nämns som ett samtalsämne. Det visade sig att minst
34 personer hade denna koppling till ledarskap, dvs. i minst 34 avsnitt kunde
samtalsämnena förväntas behandla ledarskapsfrågor. Av deltagarna i dessa avsnitt var
11 kvinnor och 23 män. Eftersom ledarskap intresserar mig och det visade sig finnas
empiri om detta, även ur ett kvinnligt perspektiv, valde jag att i min studie undersöka
hur framgångsrika ledare talar om ledarskap och undersöka hurdant ledarskap som
konstrueras i avsnitten.
För att ytterligare avgränsa materialet valde jag att i första hand utgå från att de avsnitt
där väldigt framgångsrika ledare medverkar, t.ex. sådana som fått pris och utmärkelser
för sitt ledarskap eller inflytande och personer som i avsnittsbeskrivningarna framställs
som framgångsrika ledare. Jag såg det också som en möjlighet att inkludera
podcastavsnitt som publiceras under skrivandets gång, ifall de uppfyller kriterierna.
Jag fann sju avsnitt som passar min avgränsning. De avsnitt som jag analyserar är
följande:

Avsnitt 128: Azita Shariati – Från krig i Iran till Sveriges mäktigaste kvinna (1h 36min)
”Hon är utnämnd till Sveriges mäktigaste kvinna årets super talang och årets
superkommunikatör Azita kom hit som flykting från Teheran och började i köket på en
restaurang till att idag klättrat och blivit VD [för] Sodexo med över 8000 anställda. Vi partar
om den gripande flykten till Sverige på liv och död. Hur blir man en bra ledare[?] Hur blir
man en bra säljare och bygger starka relationer”
(Avsnittsbeskrivning i Apple Podcasts)

Avsnitt 120: Ledarskap & Lifehack med Jonas Bonnier (1h 38min)
”Toppavsnitt med Jonas Bonnier, författare, företagsledare, filosof. Hur är det att vara född i
en av Sveriges rikaste familjer och vad är nackdelarna? Jonas har aldrig skrivit deckare och
brukar inte läsa thrillers. Men i hans nya storsäljande bok ’Helikopterrånet’ skildrar han ett
av de mest spektakulära brotten i Sveriges historia. Han har haft en av de tyngsta jobben i
Sverige då han var VD för Bonnier Koncernen. Massor med tips hur man blir en bra ledare

33

Elin Pajunen
och förhandlare. Varför sa han alltid ja till möten oavsett vem som fråga? Sjukt intelligent
person i ett spännande avsnitt du kommer slukas in i direkt”
(Avsnittsbeskrivning i Apple Podcasts)

Avsnitt 112: Fabian Bengtsson Siba/NetOnNet (1h 39min)
”Gripande inspirerande avsnitt med affärsledaren Fabian Bengtsson. Han var VD på
familjeägda bolaget SIBA när han blev kidnappad 2005 och satt i en trälåda i 17 dagar. Vi
pratar om denna hemska berättelse, meningen med livet och hela hans resa inom ledarskap,
reklam, PR, genomslagskraft med sitt entreprenörskap. Du kommer garanterat förändra hur
du ser på saker och ta med dig massor med tips efter detta spännande avsnitt med en av
Sveriges främsta ledare”
(Avsnittsbeskrivning i Apple Podcasts)

Avsnitt 75: Frida Boisen (1h 45min)
”Frida Boisen! I avsnitt 75 möter jag kvinnan som vunnit tidningsvärldens Oscarsgala i sociala
medier. Med ett CV som chefredaktör på Plaza Kvinna, GT och Topphälsa kan hon nu
titulera sig som Årets Superkommunikatör, Sveriges bästa digitala ledare och digital chef på
Bonniers tidsskrifter [sic] samt krönikör på Expressen. Anteckna hennes tips om sociala
medier, hör oss prata om bröllopet hon hoppade av, föräldrarnas tragiska bortgång och
reportagen om porrklubbarna. En sann förebild och inspiratör!”
(Avsnittsbeskrivning i Apple Podcasts)

Avsnitt 55: Jan Carlzon (1h 13min)
”’Sas-Janne’ är en av världens mest välkända ledare, med boken ’Riv Pyramiderna’ som
ligger till grund för oerhört många bolag. Redan vid 32 års ålder var han VD [för] Ving –
yngsta någonsin i branschen, sedan vidare till Linjeflyg och SAS. Ett fullmatat avsnitt med
spännande historier till hur man blir en bra ledare och verkligen lyckas med sina livsmål”
(Avsnittsbeskrivning i Apple Podcasts)

34

Elin Pajunen
Avsnitt 47: Nicholas Högberg VD 3 (1h, 5min)
”Sveriges absolut främsta ledare, vunnit priser som Årets chef, Årets ledare och är VD för
Operatören 3. Låt mig presentera ingen mindre än Nicholas Högberg. Han vände tre från
att gå i förlust till att istället vinsta flera miljarder på bara några år. Vi pratar även om tuffa
tiderna som när hans pappa gick bort och tips för att lyckas med sina mål”
(Avsnittsbeskrivning i Apple Podcasts)

Avsnitt 23: Veronica Hedenmark (42min)
”Veronica Hedenmark har en sjukdom med medfödd benskörhet som gjort att hon fått sitta
i rullstol hela sitt liv och blivit väldigt kort. Hon grundade VH Assistans som nu har 1000
anställda Samt fått barn, [en av] 15 personer i världen. Otroligt avsnitt”
(Avsnittsbeskrivning i Apple Podcasts)

Av de avsnitt som jag valt är alla relativt gamla avsnitt. Avsnitt 23, som är det äldsta,
är publicerat 8.9.2015 och det hittills nyaste avsnittet jag valt, avsnitt 128, är publicerat
9.8.2017. Värt att notera är att avsnittsbeskrivningen till avsnittet med Veronica
Hedenmark är väldigt kort och i den framkommer varken ledarskap som samtalsämne
eller att Hedenmark skulle ha prisbelönats för sitt ledarskap. Efter att ha lyssnat på
avsnittet kom det ändå fram att ledarskap hade en viktig roll och att Hedenmark bl.a.
fått pris som en av Sveriges hundra bästa ledare under 40. Detta såg jag som en
tillräcklig grund för att inkludera avsnittet i studien. Efter hand då jag bekantat mig
med podcasten och avsnitten i fråga fann jag motiv för att utgå från heroiska och
postheroiska ledarskapsteorier och undersöka hur dessa typer av ledarskap konstrueras
i podcasten.

3.3 ANALYS AV SEKUNDÄRDATA
Att göra en sekundäranalys av data innebär att de som skapat och samlat in data inte
varit medvetna om studiens syfte (Bryman & Bell 2013). Materialet, som i mitt fall
podcastavsnitten, har inte skapats i vetenskapligt syfte och har därmed inte styrts av
35

Elin Pajunen
forskarens uppfattningar och värderingar. Att påverkanseffekten från forskaren kan
bortses har en positiv inverkan på studiens validitet. Trots det formas studien av mina
egna val som forskare, t.ex. av vad jag valt att analysera, vad som finns representerat
och vad jag valt att inte lyfta fram. Det går därmed inte att bortse från min aktiva roll.
Att utnyttja sekundärdata har ändå flera andra fördelar. Tillgången till material kräver
få resurser från forskarens sida, då det som ska analyseras redan finns tillgängligt. En
annan fördel med att analysera sekundärdata är att samma data kan analyseras
upprepade gånger och på olika sätt, vilket kan bidra till nya tolkningar (Bryman & Bell
2013).
Även om insamlandet av data inte är resurskrävande bör forskaren noggrant bekanta
sig med informationsmängden för att materialet ska få den form som behövs. Då
materialet är obekant krävs tid för att lära känna det (Bryman & Bell 2013). I mitt fall
lyssnade jag igenom den kortare versionen av ett stort antal avsnitt av
Framgångspodden innan jag hade gjort min avgränsning. Jag lyssnade därtill igenom
originalversionerna av de avsnitt jag valde att inkludera i studien före jag började
transkribera. Dessutom lyssnade jag på en del för studien icke-relevanta avsnitt för att
bättre få en uppfattning om podcastens struktur och kontexten. Atkinson och Coffey
(2004) betonar intertextualitet, dvs. att dokument, eller i det här fallet podcastavsnitt,
inte står för sig själva utan bildar ett nätverk av relationer till andra dokument.

3.3.1 Tidigare ledarskapsforskning som använt sekundärdata
Fastän podcaster använts sparsamt som sekundärdata i samhällsvetenskapliga studier
finns det desto fler studier som använt annan typ av sekundärdata, inte minst inom
ledarskapsforskning. Holmberg och Åkerblom (2001) har genom att studera artiklar i
fem stora svenska tidningar undersökt hur föreställningar om ledarskap reproduceras i
media. Grafström och Falkman (2017) har studerat en ledares vardagliga
kommunikation i social media med fokus på Twitter. Andra ledarskapsforskare som
använt sig av sekundärdata är Liu och Baker (2016), som genom att analysera tryckt
media, både text och bilder av vita filantropiska ledare i Australien, studerat hur vithet
stöder den heroiserade föreställningen i media av etiska eller moraliska ledare.
Forskning i självbiografier och motsvarande kulturella genrer är växande men ännu
rätt så ovanligt inom organisationsforskningen (Adamson & Kelan 2019). Ledares
36

Elin Pajunen
självbiografier som sekundärdatakälla har studerats av bl.a. Adamson och Kelan
(2019), Phillips och Rippin (2010), Watson (2009) och Sims (1993).
Mediarepresentationen av ledarskap ur ett genusperspektiv har även studerats. Elliott
och Stead (2018) har genom diskursanalys kritiskt undersökt hur kvinnligt ledarskap
representeras i populärpress i Storbritannien under finanskrisen 2008–2012. Även
Mavin, Elliott, Stead och Williams (2016) har genom att studera tv, självbiografier,
radionyhetsmedier och tryckt media studerat hur kvinnliga ledare och chefer framställs
i media. Studien gjordes genom en kombination av bl.a. kritisk diskursanalys och
tematisk analys. Därtill har Kapasi, Sang och Sitko (2016) studerat kvinnliga ledares
självbiografier för att förstå hur könsspecifikt ledarskap konstrueras och presenteras i
media.

3.3.2 Transkribering av material
Eriksson-Zetterquist och Ahrne (2015) betonar vikten av att skriva ut sitt material för
att lära känna det och inleda tolkningsarbetet redan vid transkriberingen. Robertson
(2018) menar att många forskare inom narrativ forskning ser det som en absolut
nödvändighet att skriva ut sitt material. Jag transkriberade alla de sju avsnitten i sin
helhet för att få en helhetsuppfattning av innehållet och samtidigt minimera risken för
att viktiga delar av materialet går förlorade. Exempelvis kan spänningar mellan
heroiskt och postheroiskt ledarskap framgå i enstaka delar av avsnitt och därmed lätt
gå förlorade vid en första lyssning.
Då jag transkriberade och analyserade podcastavsnitten kunde jag inte ta ställning till
gester, grimaser, inspelningsmiljön eller annat förnimbart som kan vara värt att beakta
vid en vanlig intervju. Enligt Eriksson-Zetterquist och Ahrne (2015) kan oväntat och
intressant material framkomma när bandspelaren är avstängd, utanför själva
intervjusituationen. I mitt fall är podcastavsnitten klippta. Någon annan har bestämt
vad som är viktigt och inte och jag har därmed inget annat val än att utgå från det
publicerade materialet. Öberg (2015) konstaterar att det alltid är en avvägning i
relation till syftet då en livsberättelse, som intervjuerna i Framgångspodden till viss
del kan anses vara, redigeras. Framgångspoddens syfte är till stor del att underhålla
lyssnaren och inte bara att vara informativ och ge framgångstips, vilket naturligtvis
37

Elin Pajunen
påverkar klippningen. Liu och Baker (2016) poängterar, angående sin studie utifrån
sekundärdata om heroiska ledare i media, problematiken med att se representationer i
media som kulturella texter, då man inte kan studera i vilken utsträckning ledarna
själva eller media skapat den heroiska bilden. De menar att intervjuer med ledarna eller
media kunde göras för att bättre förstå hur porträtteringen av ledare förhandlats mellan
media och ledaren som medverkat. Detta är även orsaken till att jag kontaktade
Pärleros för att om möjligt få svar på hur planeringen inför podcastavsnitten gått till.
Jag ställde frågor såsom hur gästerna till podcasten väljs och hur processen innan
inspelning går till. Vem som bestämmer innehållet i podcasten, dvs. vilka berättelser
som ska tas upp och vad som ska klippas bort, var jag också intresserad av att få svar
på. Jag kontaktade Pärleros upprepade gånger via såväl e-post som på Instagram, men
fick tyvärr inget svar.
Eftersom podcastavsnitten kan ses som en konversation mellan Pärleros och gästen
kan det talade språket återges utan större justeringar i transkriberingarna. Vid analys
av en konversation är nämligen upprepningar, pauser och tvekanden viktiga element
då de kan förtydliga tolkningen (Eriksson-Zetterquist & Ahrne 2015). I
transkriberingarna noterade jag betoning och tonfall i de fall jag upplevde att dessa
påverkade tolkningen av texten, t.ex. om något sades med ironi. Även pauser och skratt
beaktades. Atkinson (1998) menar att ifall man inte redigerar språket vad gäller
hummanden och andra otydligheter blir texten svårläst. Pauser eller hummanden valde
jag att markera med (...), men att skriva ut pausernas längd såg jag inte som relevant,
eftersom pausernas längd kan ha påverkats av klippningen av avsnitten.
En nackdel med att transkribera ljudmaterial som man inte själv samlat in är
vanskligheten att förstå sådant som kan uttalas otydligt eller som är svårt att höra från
inspelningen (Eriksson-Zetterquist & Ahrne 2015). Jag lyssnade på podcastavsnitten
via Apple Podcasts och i uppspelningsprogrammet går det att spela upp avsnitten i
halvfart, något som jag använde för att bättre urskilja exempelvis främmande begrepp
eller förkortningar som nämns i samtalen och annars var svåra att urskilja. För att öka
läsbarheten vid återgivning av det transkriberade materialet i studien valde jag att göra
språket lite mer likt skriftspråk, utan att för den skull påverka innebörden eller stilen i
texten. Med detta undviks enligt Eriksson-Zetterquist och Ahrne (2015) att personerna
vars uttalanden transkriberats framstår som dumma i sitt sätt att tala. De menar att det

38

Elin Pajunen
dock är viktigt att beakta att det talade språket kan säga något om personernas
språkbruk, emotioner och normer och därmed återspegla samhällsfenomen.

3.3.3 Materialet och dess relation till den sociala kontexten
En studie görs aldrig i ett politiskt eller socialt vakuum, utan metodvalet påverkas av
de relationer som står till grund för utformandet av projektet (Svensson & Ahrne
2015). Vid studiet av texter inom samhällsvetenskapen, i mitt fall samtal med ledare
och ledares berättelser, är det inte bara texten i sig som är intressant, utan även det som
genom texten kan förstås om samhället. Det är därför viktigt att analysera texten i sitt
sammanhang (Boréus 2015). Eriksson-Zetterquist och Ahrne (2015) konstaterar att det
som analyseras är resultatet av ett samtal vid en viss tidpunkt och vid en viss plats, och
uttalanden bör därmed förstås i sin specifika sociala kontext. Bryman och Bell (2013)
menar att hänsyn till kontextuella faktorer och materialets status är särskilt viktig vid
analys av massmedia. Enligt dem ser en del forskare det som att materialet är ett fönster
in i den sociala verkligheten. Vissa forskare är dock kritiska till i vilken utsträckning
materialet kan uppfattas på detta vis. Texter och dokument kan snarare sägas utgöra
en dokumentaristisk verklighet, som inte är en transparent representation av den
bakomliggande sociala verkligheten (Bryman & Bell 2013). Roos (2005) menar att
biografiska texter, som de transkriberade podcastavsnitten till viss del kan anses vara,
saknar relevans om de inte tillskrivs mening från en yttre verklighet. Mills och Bergryd
(1985) är inne på samma spår och menar att man varken kan förstå en individs eller ett
samhälles historia ifall man inte förstår dem båda. Öberg (2015) menar att såväl det
individuella som det kollektiva finns i samma narrativ, att jaget kan läsas som en
kollektiv subjektivitet. Han hänvisar bl.a. till Lewis (1970) som genom biografier med
personer i Mexiko City beskriver en fattigdomskultur.
Enligt Atkinson och Coffey (2004) bör man granska materialet både i den kontext den
producerades i och utifrån den implicita mottagaren. I mitt fall kan kontexten på en
övergripande nivå anses vara det svenska samhället och en elit inom näringslivet.
Mottagaren, dvs. de som lyssnar på podcasten, är svår att definiera eftersom det inte
finns tydlig statistik angående målgruppen för Framgångspodden.
39

Elin Pajunen

3.3.4 Bedömning av kvalitet
Scott (1990) betonar vissa kriterier att fundera på vid bedömning av kvaliteten i data.
Det första gäller autenticiteten i materialet och ifall materialets ursprung är äkta.
Bryman och Bell (2013) konstaterar att svårigheten med att kontrollera kvaliteten i
data ofta ses som en nackdel vid analys av sekundärdata. I mitt fall är kvaliteten dock
inte särskilt relevant, utan det viktiga är vad podcasten förmedlar till samhället, oavsett
riktigheten i materialet. Bryman och Bell (2013) menar också att det är svårt att ta
ställning till autenticitetsfrågor för medieprodukter, men att de kan betraktas som äkta.
Ibland kan det vara svårt att veta vem som är upphovsman, men i mitt fall är såväl
gästernas som Pärleros röster direkt hörda. Scotts (1990) andra kriterium gäller
trovärdigheten i materialet, t.ex. ifall data innehåller förvrängningar eller felaktigheter.
Vid min analys av podcastavsnitten utgår jag från att det som sägs är trovärdigt. En
sak som är värd att tänka på när man analyserar t.ex. massmediamaterial är enligt
Atkinson och Coffey (2004) att materialet är producerat för att ge en fördelaktig bild
av upphovsmannen och andra personer som är representerade. Man kan heller inte ta
för givet att människor gör som de säger att de gör (Eriksson-Zetterquist & Ahrne
2015). Dessutom kan klippningar och redigeringar av podcastavsnitten naturligtvis
bidra till vissa förvrängningar eller utelämnanden av det som sagts i samtalen, men de
färdiga avsnitten är i min studie sanningen och därmed trovärdiga.
Representativitet är Scotts (1990) tredje kriterium för kvalitetsbedömning av
sekundärdata. Det innebär att materialet är typiskt för den kategori den tillhör. Enligt
Bryman och Bell (2013) är representativiteten inte särskilt viktig att beakta, eftersom
det går att rikta sitt urval. I min studie är framgångsrika och i många fall prisbelönta
ledare som gästat Framgångspodden representerade. Öberg (2015) menar att
strategiska urval av exempelvis framgångsrika informanter kan leda till kunskap som
är generaliserad om vissa sociala kontexter, men samtidigt kan ett urval av s.k.
”vanliga” informanter skapa generaliserande kunskap om en större befolkningsgrupp.
Scotts (1990) sista kriterium gäller materialets meningsfullhet, dvs. om det är
begripligt och tydligt. Om man ser samtalen i podcasten som delar av livshistorier kan
materialet enligt Bertaux (1981) synliggöra de sociala, kulturella, ekonomiska och
historiska krafter som bidragit till och förändrat människors erfarenheter. Kopplat till
40

Elin Pajunen
diskussionen om betydelsen av den sociala kontexten kan med andra ord innehållet i
podcasten vara ett meningsfullt bidrag till förtydligandet av dessa krafter.

3.3.5 Etiska överväganden
Bryman och Bell (2013) betonar frivillighet, konfidentialitet, anonymitet och integritet
bland deltagarna i en studie. Podcastavsnitten behandlar de intervjuades liv och karriär
och även privata och känsliga saker, allt från hur mycket personerna tjänar till
alkoholmissbruk och traumatiska händelser i barndomen, tas upp. Bryman och Bell
(2013) menar att ett sätt att skydda identiteter är att göra deltagarna anonyma, men om
identiteterna är uppenbara kan en anonymitet snarare göra att deltagarna upplever sig
ha tappat rättigheterna och ägarskapet till sina berättelser. I mitt fall är det varken
nödvändigt eller aktuellt att göra personerna anonyma eller fundera på etiska principer
gällande förvaring av material, eftersom det är identiteterna och de välkända
personernas historier som är intressanta, och allt material redan är offentligt. Det finns
dock en spänning mellan det paradoxala att å ena sidan skydda aktören online genom
anonymitet och att å andra sidan se aktören som en författare som producerat
materialet under sitt alias. Vid oklarheter kan upphovsrättsliga problem uppstå då
materialets ursprung måste uppges (Berg 2015). I och med att jag analyserar färdigt
material som någon annan skapat kan jag tänkas behöva beakta upphovsrätten. Bryman
och Bell (2013) påpekar att i en intervju har den person som intervjuas copyright på
det som talas, men om det talade ordet transkriberas så att texten i stora drag återger
de talade orden har den som transkriberat en egen copyright vad gäller
transkriberingarna. Även om jag p.g.a. materialets art inte behöver vara rädd för att
bryta mot upphovsrätten kan det vara bra att veta att jag har upphovsrätt på de
transkriberingar jag gjort utifrån innehållet i podcasten. Vid direkt kopiering är det
naturligtvis också viktigt att citatmarkera det talade ordet och överlag referera korrekt
till källan (Bryman & Bell 2013).
Bryman och Bell (2013) poängterar att det är problematiskt att inom
samhällsvetenskapen dra tydliga gränser för etisk acceptans, eftersom olika författare
har olika syn på vad som är etiskt rätt och fel. Detta har även gjort att den etiska
debatten länge stampat på stället. Svensson och Ahrne (2015) förklarar
mångtydigheten med att olika etiska synsätt ligger som grund för slutsatserna om vad
41

Elin Pajunen
som är etiskt korrekt. Bryman och Bell (2013) konstaterar att majoriteten av alla etiska
dilemman som tas upp fokuserar på det som sker mellan forskaren och
undersökningspersonerna, men att dessa inte täcker alla etiska frågeställningar. En
utmaning för mig är att det inte gjorts särskilt mycket studier med analys av
podcastinnehåll som metod och jag har därför inte några tydliga riktlinjer att följa.
Överlag finns få tydliga koder för etisk internetforskning. Association of Internet
Researchers, AoIR (2012) har publicerat riktlinjer för internetbaserad forskning. Dessa
riktlinjer innehåller bl.a. ett antal frågor som man som forskare kan behöva fundera på
vid internetforskning, t.ex. ifall datainsamlingsmetoden kräver direkta citat från källan
eller vilka aktuella och framtida risker det kan finnas med direktciterat material i
publicerade studier. Dokumentet fungerar snarare som en överblick och guide över
saker man kan behöva beakta vid internetforskning än som en samling regler. AoIR
(2012) betonar att etiska dilemman bör beaktas i alla steg i forskningsprocessen, i allt
från planering till publicering. Bryman och Bell (2013) menar också att de etiska
faktorer som är aktuella vid forskning online för det mesta är desamma som vid annan
typ av forskning. Berg (2015) konstaterat att det i sista hand alltid är forskaren själv
som måste anpassa etiska beslut till den aktuella studien.
Värt för forskaren att tänka på vid etiskt beslutsfattande är balansen mellan subjektets,
dvs. författarens eller studiedeltagarnas, rättigheter och den sociala nyttan med
forskningen. I vissa fall kan subjektets rättigheter vara större än nyttan med
forskningen (AoIR, 2012). I min studie ser jag dock inte att subjektets rättigheter skulle
vara ett hinder för min forskning, eftersom jag studerar offentligt material som är riktat
till en bred publik.

3.3.6 Analysmetod
Analysen av materialet började redan när jag lyssnade igenom avsnitten och gjorde
avgränsningar, men grovjobbet i analysen utfördes först efter att texten var
transkriberad. Jag gick systematiskt igenom de transkriberade avsnitten och
färgmarkerade sådant i avsnitten som kunde relateras till heroiskt eller postheroiskt
ledarskap och relevant teori. Därefter gick jag igenom de delar i texterna som jag
markerat och grupperade dem enligt heroiskt ledarskap, postheroiskt ledarskap och
spänningar mellan dessa. Efter denna gruppering började jag titta närmare på de olika
42

Elin Pajunen
kategorierna för att hitta återkommande temana och mönster i materialet. Jag jobbade
kontinuerligt under denna process i nära relation med den tidigare forskningen. De
tydligaste och mest representerade teman valde jag att inkludera i analysen. Jag var
noga med att markera ut var i transkriberingarna de valda delarna fanns, för att i
analyserandet kunna beakta kontexten och ge de citat jag valt att inkludera i studien en
rättvis representation. I transkriberingarna markerade jag dessutom annat som kunde
vara intressant, som inte var direkt anknutet till ledarskapet, och skrev upp mina
iakttagelser. Även sådana samtalsämnen, segment och frågor som jag märkte att
återkom i de olika avsnitten noterades. I analyskapitlet har jag valt att inkludera en stor
mängd empiri för att också där synliggöra kontexten. De mest väsentliga delarna med
tanke på heroiskt ledarskap, postheroiskt ledarskap eller spänningar mellan dessa finns
dock markerade med fetstil.
Som Bryman och Bell (2013) konstaterar är detta tillvägagångssätt, där materialet
systematiskt kategoriseras enligt tema för att bli mer hanterligt, kännetecknande för en
tematisk analys. En alternativ analysmetod för min studie kunde ha varit diskursanalys,
eftersom det underförstådda, hur saker talas om, och det som genom
språkanvändningen kan förstås är centralt i den typen av analys (Boréus 2015).
Metoden är fixerad på kontexten och kan därmed visa hur ledarskap uppenbaras i
samproduktion mellan sociala aktörer (Fairhurst & Grant 2010). Eftersom min studie
är textnära och liknande studier om hur ledare porträtteras i media har använt
diskursanalys (se exempelvis Elliott & Stead 2018; Liu & Baker 2016) kunde
diskursanalysen tänkas vara den mest lämpliga analysmetoden. Efter att jag samlat in
mina data insåg jag dock att innehållet i materialet var så rikt på berättelser som kan
relateras till teorin att en tematisk analys där även berättelser beaktas är mer berikande.
Tematiseringen av samtalen och berättelserna innebar att jag, som Bryman och Bell
(2013) uttrycker det, kunde koppla samman meningsskapandet i materialet med den
teori och de forskningsfrågor som jag utgick från. Att göra en narrativ analys kunde
också ha varit ett alternativ, men eftersom jag inte ville låsa mig vid enbart
berättelserna ger en tematisk analys utrymme för en bredare undersökning.

43

Elin Pajunen

4 ANALYS

Jag har valt att göra analysen utifrån teman där heroiskt ledarskap, postheroiskt
ledarskap och spänningar mellan heroiskt och postheroiskt ledarskap utgör tre
huvudsakliga kategorier. I dessa presenteras sådana uttryck för de tre kategorierna
som jag kunnat identifiera i podcastavsnitten, bl.a. i form av berättelser. Uttrycken
exemplifieras och analyseras med hjälp av utdrag från transkriberingarna. Ett annat
möjligt sätt att utföra analysen kunde ha varit att göra avsnittsspecifika analyser. Jag
anser dock att detta skulle varit otydligare och risken finns att analysen skulle bli mer
som en redogörelse för innehållet i de olika avsnitten än som en identifiering av
återkommande uttryck för heroiskt ledarskap, postheroiskt ledarskap och spänningar
mellan dessa. Mängden för studien relevant innehåll varierade dessutom ganska stort
mellan de olika avsnitten. Exempelvis fann jag väldigt lite empiri som kunde kopplas
till studien i avsnittet med Jonas Bonnier, medan andra avsnitt, såsom det med Fabian
Bengtsson, innehöll rikt material med tanke på studiens syfte. En avsnittsspecifik
analys skulle således ha förstärkt obalansen mellan de olika avsnitten gällande relevant
empiri. Dessutom underlättas jämförelse mellan de olika avsnitten genom att analysera
innehållet tematiskt.

44

Elin Pajunen
Tabell 1: Återkommande samtalsämnen i de valda podcastavsnitten

Morgonrutiner
Barndomen
Kärlekshistoria
Tuffa perioder i
livet
Döden
Träning och hälsa
Ledord/motto
Det första jobbet
Försäljning
Tips till en
entreprenör
Hur blir man/är
en bra ledare?
Vilka grundfel
gör många
ledare/ har du
gjort?
Hur blir man
lycklig i livet?
Tips på
film/serier/böcker
Hur kan man
komma i kontakt
med dig?
Vem vill du höra i
podden?

Azita
Shariati

Jonas
Bonnier

Fabian
Bengtsson

Frida
Boisen

Jan
Carlzon

Nicholas
Högberg

Veronica
Hedenmark

x
x

x
x
x

x

x
x

x
x

x
x
x

x

x

x

x

x

x

x
x

x
x
x
x
x

x

x
x
x

x

x
x

x

x

x
x

x
x

x

x

x

x

x

x

x

x

x

x
x

x

x

x

x

x

x

x

x

x

x

x

x

x

x

x

x

x

x

x

x

x

x

x

x

Många av de analyserade podcastavsnitten har liknande samtalsämnen. De vanligaste
samtalsämnena presenteras i tabellen ovan. Ofta behandlas gästernas liv och karriär i
kronologisk ordning och därför är exempelvis barndomen ett tema som diskuteras i
alla de analyserade avsnitten. Djupare ämnen såsom tuffa perioder i livet och döden är
även återkommande i så gott som alla avsnitt och diskuteras ofta på en intim nivå där
gästerna mer eller mindre blottas. Detta visar på hur man genom podcastavsnitten
verkligen kommer in bakom kulisserna på gästerna. Värt att notera är även att så gott
som alla, med undantag för Veronica Hedenmark, fått frågan hur man blir en bra ledare
eller hurdan en bra ledare är. Förekomsten av frågan visar konkret på hur podcastens
framgångsrika ledargäster förväntas ge en idealbild av ledarskap. Man kan samtidigt
fråga sig varför Hedenmark inte fått denna fråga, trots att hon leder ett företag med
över 1000 anställda. Ett svar på frågan kan vara att hon är den enda av gästerna som
45

Elin Pajunen
själv grundat det företag hon leder och därför istället fått frågan om hon har något tips
till en entreprenör. En annan förklaring kan vara att avsnittet där hon medverkar är ett
av de första, avsnitt 23, och podcastavsnitten som gjordes i början har inte samma
längd och tydliga struktur som nyare avsnitt har.
De framgångsrika ledarna som gästat podcasten har alla haft olika utgångspunkter i
livet, vilket också till viss del syns i uppfattningen av dem som ledare. De som utifrån
svåra förhållanden nått framgång hyllas, medan en person som haft en gynnsam
utgångspunkt inte uppfattas som lika heroiskt framgångsrik. Den tydligaste skillnaden
i detta syns mellan Azita Shariati och Jonas Bonnier. Shariati och Pärleros diskuterar
hur det är att komma som flykting till Sverige och bli framgångsrik enligt följande:
A: Och vilken drivkraft du har haft! Alltså oräddhet, outside the box och drivkraft.
Z: Jag tror att du behöver dom här ingredienserna om du ska lyckas med verkligen tomma
händer i ett annat land. Det är många som pratar om... ibland man hör att: ’Vi har börjat
från noll och blivit väldigt framgångsrika’, det har jag stor respekt för. Men om man tänker
för dom som kommer från andra länder, man börjar inte på noll, man börjar på ganska
stort minus. Man kan varken kulturen eller seder eller hur förhållandena är, jag menar på
vilket sätt man ska bemöta varandra och på vilket sätt ska man prata med varandra. Så att
det börjar där tills du kommer på noll. Och sen därifrån bygger du vidare. Så att du behöver
drivkraft och du har en otrygghet kan man säga. Du lever alltid i en otrygghet. Det är den
som ger energi.
(A= Alexander Pärleros, Z= Azita Shariati)

Shariati framställs automatiskt som mer heroisk, inte bara i detta exempel utan i
podcasten överlag, då hennes utgångsläge varit utmanande. Hennes drivkraft, oräddhet
och att tänka utanför ramarna hyllas av Pärleros och Shariati menar även själv att dessa
egenskaper gjort att hon kunnat arbeta sig uppåt från det stora minus hon börjat på.
Som kontrast kan konstateras att avsnittet med Jonas Bonnier behandlar motsatsen till
detta, dvs. hur det är att växa upp i en av Sveriges rikaste familjer. Avsnittet med
Bonnier är även det enda avsnitt där tuffa perioder i livet inte diskuteras. Bonnier
beskriver sin priviligierade situation som en löptävling där han startat hundra meter
före alla andra:
A: Jag hörde att du har sagt förut att vara född som Bonnier är att man startar 100 meter
före alla andra.

46

Elin Pajunen
J: Aa nej men man ska försöka, om man ska försöka förklara vad det där liksom, hur det där
privilegiet liksom ser ut, så tycker jag att det är... det är den bild jag har använt så att man
föds och så börjar man springa i nån slags lopp där vi alla springer. Och... när man blir
liksom några år äldre sådär inser man att det går ganska bra det där loppet för man liksom
ligger typ hundra meter före dom andra. Man fattar inte riktigt hur det gick till, för man
föddes ju bara och så plötsligt är man hundra meter före, det är ju liksom, och då är man
ganska glad från början och känner: ’Fan det här går ju skitbra liksom’, aa. Och sen vänder
man sig om mot läktaren och kollar mot publiken och tänker såhär: ’Fan ni, ser ni, jag leder’.
Och dom är jättearga på en. Dom bara buar och såhär: ’Myglare’ och ’du fuskar’ och liksom
’du är född, du var ju hundra meter före alla andra’. Jag fattar ingenting. Då tittar man
tillbaka på alla dom andra som springer och dom är också skitsura såhär: ’Fan du myglar
ju, du startade ju inte där vi startade’, och sådär. Och då blir man ju jätteledsen, man känner
sig alldeles ensam, känner såhär här springer jag alldeles själv och alla verkar tycka jätteilla
om mig och så. Så då vädjar man liksom lite till publiken eller till dom som såhär: ’Men det
är ju synd om mig för att jag... det här var ju inte mitt fel’, och så. Och det är ju ingen som,
haha, som tycker synd om dig för att du startar hundra meter före alla, tvärtom. Det är ju
liksom, det är ju... så förmätet att t.o.m. försöka få sympati för nåt som är en fördel, det är
ju fruktansvärt. Aa. Så man får springa där helt enkelt och... ja och det, det känner man
starkt och det skapar ju liksom en obehaglig, haha, känsla. Hur gick det här till? Visserligen
så är det jättebra, men uppenbarligen så är det ju jävligt opopulärt. Varför blev det såhär?
Och såhär. Men sen så springer man ju varv på varv, på varv, på varv och sen när man har
blivit 53 år gammal som jag har blivit så... så är det också att antingen så har dom andra
hunnit upp en eller så har dom inte. Men jag menar nu är det liksom, nu är den där
skillnaden i princip utjämnad tycker jag... för min del. Men det är klart att man som liksom...
jag vet inte, man kan ju födas som Rockefeller, då kanske man är, då föds man kanske bara
fem meter före mållinjen så, haha, då kan ingen annan hinna upp en helt enkelt. Jag vet
inte. Men, men ungefär så. Absolut. Som en bild av, av det där privilegiet.
(A= Alexander Pärleros, J= Jonas Bonnier)

I diskussionen framkommer omgivningens negativa inställning till att ha fördelaktiga
utgångspunkter för att lyckas, vilket stärker en anti-heroisk bild av Bonnier som ledare.
Som tidigare konstaterades är avsnittet med Bonnier det avsnitt där jag fann minst
empiri som kunde relateras till studien. En förklaring till detta, i varje fall till varför
heroiska framställningar av ledarskap inte återfinns i avsnittet med Bonnier som gäst,
kunde vara att hans utgångspunkt i livet gjort att han inte upplevs som en heroisk
ledare. Detta kan grunda sig i såväl hans egen och omgivningens uppfattning av honom
som ledare, som av Pärleros uppfattning, dvs. både i de berättelser som Bonnier väljer
att berätta och i de samtalsämnen och frågor Pärleros valt att fokusera på samt undvika.
47

Elin Pajunen
Värt att nämna är dock att Bonnier även är författare och hans författarskap tar upp en
stor del av avsnittet. Detta faktum förklarar också avsaknaden av empiri som tydligt
kunde relateras till studien.

4.1 HEROISKT LEDARSKAP
I detta avsnitt behandlas sådant i empirin som kan relateras till heroiska föreställningar
om ledarskap eller ledaren. Avsnittet börjar med en kort introduktion om hur Pärleros
och podcastens upplägg förstärker heroiska framställningar av ledarna och dessutom
presenteras ett exempel på en hjältehistoria. Därefter börjar den tematiska analysen där
de teman jag kunnat identifiera och valt att studera närmare är ledarens självuppoffring
för organisationens bästa, föreställningen om ledaren som den vita mannen och
individualism i beslutsfattande och framgång.

Överlag kan podcastens upplägg anses stärka heroiska uppfattningar. Avsnitten är
centrerade kring ledaren samt dennes liv och bedrifter, vilket banar väg för en
individcentrerad syn på framgång. Flera av avsnitten är uppbyggda som en
hjältehistoria där gästen trots svåra förutsättningar lyckats nå stor framgång.
Förkortade och mer konkreta versioner av hjältehistorierna, konstruerade av Pärleros,
förekommer ofta i avsnittens introduktioner. Nedan presenteras två exempel på detta:
”Hon kom hit som flykting från Teheran och i början så började hon jobba i köket på en
restaurang och till att idag klättrat upp i hela hierarkin, i hela karriärstegen, och nu är hon
vd för Sodexo med över 8000 anställda”
(Alexander Pärleros om Azita Shariati)

”[Hon] har haft mycket emot sig i livet. Hon har en sjukdom med medfödd benskörhet, vilket
gjort att hon fått sitta i rullstol i hela sitt liv och blivit väldigt kort. Men det hindrade inte
henne, så efter gymnasiet satte hon sig med ett ritblock och grundade bolaget VH Assistans
som idag har över 1000 anställda”
(Alexander Pärleros om Veronica Hedenmark)

48

Elin Pajunen
Pärleros kan i flera avseenden betraktas stimulera en heroisk föreställning om ledarna.
I avsnittens introduktioner där Pärleros kort presenterar gästen blir detta extra tydligt.
Både Jan Carlzon och Fabian Bengtsson beskrivs av Pärleros som legender. Utöver att
ordet legend avser en sagoliknande berättelse kan det också ha en utvidgad betydelse
till att syfta på ”personer som är föremål för mytbildning” (Isof 2019). Shariati
beskrivs dessutom som en magisk gäst av Pärleros. Hans sätt att uttrycka sig om
ledarna kan kopplas till det heroiska heligförklarandet av ledaren (Śliwa m.fl. 2012).
Även när Pärleros presenterar Boisen framställer han henne som något utöver det
vanliga, då han betonar hennes långa meritlista och därefter frågar sig ifall hon är över
hundra år gammal när hon hunnit med så mycket:
A: Du har ju vunnit massa priser och utmärkelser såsom Årets Superkommunikatör, Sveriges
bästa digitala ledare, vunnit världsmästarpris i social media. Du har också varit social mediastrateg på Dagens Industri, varit chefredaktör på Plaza Kvinna, Topphälsa, Allt om resor, GT
och är nu digital chef på Bonnier Tidskrifter och krönikör på Expressen. Föreläsare, författare,
sitter i massa ledningsgrupper och massor av annat... Alltså allvarligt talat... är du över
hundra år gammal?
B: Hahaha, japp det stämmer, jag har en himla bra kräm hemma, hahaha.
A: Aa, haha.
B: Nej... jag har fyllt 41... så är det.
A: Vad sa du, 101?
(A= Alexander Pärleros, F= Frida Boisen)

Som tidigare konstaterades är tuffa perioder i livet återkommande i de flesta av
avsnitten och i många fall förstärker dessa en heroisk uppfattning om ledaren, speciellt
i de fall där ledarens sätt att hantera den svåra situationen hyllas. Ett tydligt exempel
på detta är när Fabian Bengtsson berättar om hur han kidnappades och hölls inlåst i en
trälåda i 17 dagar:
F: Och sen så 2005 så blev ju den här incidenten med kidnappningen som man inte på något
sätt kunde förutsätta sig och det blev ju... ja en fruktansvärd tid som i det här fallet när vi
sitter och pratar om det så finns det ju, man försöker att glömma det, man vill ju vända
blad. Det har ju ändå varit många år sen nu, men det kommer för alltid finnas i en.

49

Elin Pajunen
A: Vad var det som hände där då?
F: Nej jag åkte ju till jobbet som vanligt en dag och... i mitt garage då så blir jag överfallen
med två som håller i pistoler och tårgas och dom slår ner mig, trycker in mig i min bil och
jag tror dom ska stjäla bilen. Och så kör dom iväg, säger ingenting och jag får en tejpboll i
munnen för att va tyst. Så stannar dom bilen och så säger dom att: ’Det handlar inte om
bilen det handlar om dig’. Och då förstod jag att det var en kidnappning. Och så bytte dom
bil, satte mig i en tv-låda och körde runtomkring mig och sen så hade dom byggt en
ljudisolerad låda som var två meter lång och en meter hög ungefär och där var jag i 17 dygn
sen. [...] Jag kommer ihåg när jag satt där att dels var det osannolikt i början, men när det
väl sjunkit in att det här var det så kände jag att dom här var ju rätt nervösa i början. Om
jag kan få dem att åtminstone lugna sig så. Det var väl en försvarsmekanism, att dom skulle
se mig som en person och inte ett ting då. Och det lyckades jag väl med, så jag fick ju en
knepig relation där...
A: Ja men där var ju en grej du verkligen också gjorde bra. Jag har själv tänkt mig i situationer
att jag själv hade varit där och det gäller ju verkligen att ha ett lugn. Alltså det finns ju den
situationen och så finns det ju jättemånga andra sånahär situationer som är tuffa för en
själv...
F: Mm.
A: Men du gjorde ju en sak där att du... visst var det så att du strategiskt valde en väg, okej
nu ska jag inte göra nåt motstånd och gå med på allt dom sa eller nåt såntdär?
F: Ja, och det började väl med att, jag har ju varit i USA ett år, jag har ju bott i USA så
engelska är väldigt enkelt för mig. Men på nåt knepigt sätt precis då i början så pratade jag
fruktansvärt dålig engelska. Det var nästan, det var Göteborg, ’hello, no, what happening’
(pratar med svenskt brytning)... och då var jag tvungen att hålla vid det, jag kunde liksom
inte inte fortsätta med det. Och det var liksom, jag ville förmedla en bild att jag var en
obetydlig ganska dum, korkad lite korpulent person som inte skulle uppnå nåt hot. Och det
var ju återigen, för då minskade ju det här, jag menar varje gång jag går utanför den här
lådan för att gå på toaletten så hade dom ju sina rutiner med en pistol i nacken och föra en
bortåt och succesivt när dom såg att jag inte gjorde några yviga rörelser eller försökte va
lugn så mycket som möjligt då underlättade ju det. För då kände väl dom också ett lugn.
Och då är väl risken väsentligt mindre att dom skulle skada mig eller gå in nåt längre mot
mig. Men det var ju tufft där i början, verkligen. För den var hermetiskt tillsluten den här
lådan så jag fick ju ingen luft va. Så jag kände väl en liten panikkänsla där ett tag då när det
kanske var en 45–50 grader i den här lådan och jag inte kände riktigt att jag fick så mycket
syre. [...] Men jag behöll lugnet, det är väl min största styrka att jag kan va väldigt lugn även
i stressade situationer. Och det här var ju lite stressigt.
A: [...] Du gjorde ju sjukt intelligenta grejer som man måste ha lugnet för att ens komma på
att man ska göra där.
50

Elin Pajunen
(A= Alexander Pärleros, F= Fabian Bengtsson)

Redan det faktum att ledaren kidnappas, hålls instängd i en trälåda i 17 dygn och
överlever kan ses som något extraordinärt, men sättet som Bengtsson hanterade
situationen på gör att berättelsen kan tolkas som en hjältehistoria. Typiskt för den
heroiska ledaren är att kontrollera känslorna och inte visa sig svag (Binns 2008; Acker
1990). Bengtssons förmåga att tänka strategiskt och behålla lugnet och kontrollen
gjorde att han kunde ta sig ur situationen men livet i behåll. Hans sätt att hantera den
pressade situationen beröms och belyses av både Pärleros och honom själv som en
styrka. Genom att Bengtsson själv hölls lugn speglades lugnet även i kidnapparna,
vilket innebär att han indirekt kunde kontrollera dem. Beslutet att kontrollera sitt
beteende genom att fortsätta tala dålig engelska med kidnapparna trots att han kunde
bättre, samt att förmedla en bild av att vara dum och korpulent för att inte ses som ett
hot, är tecken på hur Bengtsson genom känslokontroll lyckades styra sitt beteende på
ett strategiskt gynnsamt sätt.

4.1.1 Självuppoffring för organisationens bästa
Att göra stora personliga uppoffringar och ge upp egna intressen för organisationens
framgång är typiskt för den heroiska ledaren (Liu & Baker 2016; Dinh m.fl. 2014;
Śliwa m.fl. 2012; Singh & Krishnan 2008). I podcastavsnitten kunde jag identifiera
två typer av självuppoffring: hur arbete prioriteras framför familj och hur den egna
hedern offras för organisationens bästa.

Att jobba mycket och nedprioritera privata relationer och familj till förmån för
organisationen är typiskt för heroisk självuppoffring (Binns 2008). Detta beteende
kunde identifieras i flera av diskussionerna med ledarna. Pärleros intervju med Boisen
äger rum på sensommaren efter semestern och Pärleros frågar henne ifall hon haft en
bra sommar. Boisen svarar:

51

Elin Pajunen
”Verkligen, djupandats. Jag är ju annars en såndär person som springer otroligt fort, jobbar
180km i timmen dygnet runt och alltid med mobilen i handen. Så skönt att faktiskt slappna
av och bara kramas och pussas med familjen”
(Frida Boisen)

Ett annat tydligt exempel på hur jobbet satts i första rummet framkommer då
Bengtsson, i en diskussion om hur hans vardag ser ut, konstaterar att:
”Jag har ju varit vd under 13 års tid, så under dom åren har man väl inte varit sådär kanske
pappornas pappa och varit hemma speciellt mycket [...]Och det är ju en ynnest att man inte
har fattat det innan att man skulle lägga mer tid på barnen”
(Fabian Bengtsson)

I båda fallen kommer det fram att familjen är viktig, men arbetet har trots det
prioriterats, vilket ytterligare förstärker uppoffringen. I båda exemplen finns ett visst
retroperspektiv på arbetet då Boisen efter semestern och Bengtsson efter sin operativa
tid som vd konstaterar vikten av att umgås med familjen. Boisen talar om hur hon
jobbar dygnet runt i högt tempo, vilket tydligt beskriver hur jobbet alltid är med henne.
Det verkar därmed ha krävts en semester för att ha tid att umgås med familjen och ta
det lugnt. Då Bengtsson säger att han inte tidigare förstått att prioritera barnen mer
tyder det på att han först i efterhand insett att han kunde, eller borde, prioriterat
annorlunda.
Bengtssons syn på självuppoffrande och hårt arbete kan dessutom härledas till sin
pappa, som Bengtsson uttrycker är en stor förebild. I en diskussion om barndomen
berättar Bengtsson att han inte såg sin pappa så mycket som liten då pappan jobbade
extremt mycket med familjeföretaget. Detta verkar även spegla Bengtssons egen tid
som vd och pappa. Han berättar hur hans pappa efter farfars död lyckades vända
företaget från att ha varit på konkursgränsen till att bli skuldfritt:
”Ja det var tufft där 1961 berättade pappa då, då var det mer skulder, det fanns ju egentligen
ingen substans i bolaget, utan bankerna tyckte väl att han skulle sätta bolaget i konkurs.
Men då berättade han att det vägrar han att göra. Så han knöt näven i byxan. Han
avskedade sex människor, jobbade själv i fyra och ett halvt år, stod i butik på dagarna,
levererade tv-apparaterna på kvällarna. På helgerna försökte han läsa, få ihop ekonomin
för att gå till bankkamreren sen på måndag morgon... ja och se hur mycket han kunde
52

Elin Pajunen
betala av i skulderna. Och det formade nog väldigt mycket honom efter dom åren. Så han
berättade att han stod i en svale som man säger i Göteborg, det är en portuppgång, med
4500 kronor i näven. Han hade levererat en tv i Kungälv och då tittade han på dom pengarna
och sa: ’Nu är jag skuldfri. Nu ska jag aldrig nånsin sätta mig i den här positionen igen’. [...]
Så det är en stark drivkraft och han har varit och är fortfarande en väldigt stark förebild för
mig”
(Fabian Bengtsson)

Denna berättelse visar också hur viktigt företaget varit och är för Bengtsson. I och med
att det är ett familjeföretag som Bengtssons förfäder jobbat hårt för blir att prioritera
företaget indirekt det samma som att prioritera familjen. Att inte göra personliga
uppoffringar för företagets bästa kunde således också ses som ett svek mot familjen.

En annan typ av personlig uppoffring, där det personliga ryktet och hedern fått ge vika
för företagets överlevnad och framgång, var överlag sällsynt i podcastavsnitten. Ett
tydligt exempel framkommer dock i en av Bengtssons berättelser:
F: Vi skulle ju gå i konkurs, det var ju redan uträknat. Jag satt t.o.m. i tv-soffan och fick dom
här frågorna om hur ska du klara det och vad har ni som är unikt [...] Och precis då innan
så hade jag väl, jag kände det att dom [konkurrenterna] spenderar så mycket pengar i
marknadsföring, så för att bryta igenom det här så utmanade jag min egen reklambyrå.
Och det var Vallentin & Byhr på den tiden och jag sa: ’Ni får göra nånting nytt nu’. Och då
sa han: ’Hur långt är du villig att gå?’. Och då sa jag det att: ’Jo, jag är villig att gå så långt
som krävs’. Och då kom dom tillbaka med det här I Fabians värld, där jag skulle va
reklammänniskan och stå och skrika och vråla i tv och jag sa: ’Nej glöm det, det gör jag inte’.
’Du sa att du skulle gå så långt som krävs och det är det här som krävs’, sa han. Så vi
började med en regissör, och det var Per Andersson kommer jag ihåg, han som gör kupletter
och är komiker. Det funkade väl. Och sen så gjorde jag bra affärer med mediabolagen och
köpte rätt mycket tv-tid. Och det där blev ju liksom en hatkärlek. Vi sände ju så mycket så
det var ju många som tyckte om det och många som hatade det, men alla pratade om det.
A: Alla.
F: Ja det var ju, det är klart jag såg ju mig själv där en jul. Av sex reklamspottar i ett break
så hade jag fyra.
A: Hahaha.
F: Och det är klart att, det stör ju lite julefriden då. Så det gick ju långt där. Det startades ju
Facebookgrupper om Hata och Dumpa och vad det nu är för nåt.

53

Elin Pajunen
A: Jo men alltså det var en krönikör som skrev såhär att:...’Göteborgs fina namn är nu
nersmutsat’.
F: Aa.
A: Så då syftade dom på dig.
F: Aa. Och... jag tog väl inte, man kan ju inte ta åt sig på det utan jag imponerades ju över
att vi lyckades bryta igenom, för vi fick lika stor uppmärksamhet som Elgiganten hade och
dom betalade fem gånger mer pengar i mediainvesteringar. Så ser man ur ett sådant
perspektiv så var det ju fantastiskt för vi behövde få uppmärksamhetsvärdet och samtidigt
behövde jag ju sänka mina kostnader så jag kunde minska mina, behovet av marginal på
sålda, köpta varor. Men det gick långt där. Jag kommer ihåg... Magnus (från reklambyrån)
sa att: ’Nu får ni, vi behöver göra en pudel nu’. ’Vadå en pudel?’. ’Nu är dom nog sura på
dig. Så att jag har en idé här nu, du ska stå i linnepyjamas och du säga förlåt till folket, du
ska sjunga Please forgive me och...’. Jag sa: ’Där går gränsen liksom. Det får finnas nån
respekt för vad, nej det gör jag bara inte’. Och syrran kom upp och sa: ’Nej men fattar du
inte’, hon jobbar på marknadsavdelningen då, ’det är klockrent. Det kommer bli superviralt’.
Jag kände jag vill inte, jag vill inte stå i linnepyjamas och släppa duvor och be om ursäkt.
A: Haha.
F: Men då frågade jag honom: ’Vad kostar låten, vad kostar Please forgive me med Bryan
Adams?’. Han sa: ’Den kostar 600 000’. ’Glöm det’, sa jag, ’jag betalar aldrig 600 000’. ’Ja
hur mycket vill du betala då?’. ’Ja 100 000’. ’Okej’, sa han. Då visade det sig att Magnus
kände ju Bryan Adams, det visste ju inte jag. [...]Och sen så ringer han ju till mig och säger:
’Det är löst, det blir 70 lök istället för 100 lök, så på med pyjamasen nu’. Och då stod vi där,
hade duvcasting. Det var en duva som flög vänster och en som flög höger och ja jag kommer
ihåg att jag var så förkyld efter det, för det var ju åtta grader och en heldags inspelning. Men
det blev ju enormt stort i alla fall. Så det var en rolig tid att genomföra det. Men jag är rätt
tacksam att det inte fortsatte...
(F= Fabian Bengtsson, A= Alexander Pärleros)

Detta heroiska beteende är förenligt med Senges (1990) syn på den heroiska ledaren
som en man som kommer till front vid krissituationer. I Bengtssons fall blev att komma
till front bokstavligt, då han frontade företaget i tv-reklamerna för att med lägre
marknadsföringskostnader kunna ta företaget ur en konkurssituation. Den största
uppoffringen, som kan ses som ganska extrem, är uppoffringen av det egna ryktet och
hedern. Detta genom att först ”stå och skrika och vråla i tv” i företagets reklamer och
sen be om ursäkt på ett förnedrande sätt genom att stå i linnepyjamas och sjunga
”Please forgive me”. Även mindre uppoffringar förekommer dock, som att reklamen
störde julefriden och att Bengtsson drog på sig en förkylning som följd av en heldags
reklaminspelning i kyla. Dessa beteenden är bevis för att han åsidosatt sitt eget bästa
54

Elin Pajunen
till förmån för företaget. Bengtsson såg det dessutom som sitt personliga ansvar att
sänka kostnaderna för företaget genom att säga att ”jag behövde ju sänka mina
kostnader”.
En duva symboliserar enligt den kristna tron en bild för den heliga Anden och mer
allmänt står den för fred (Swahn & Borgehammar 2020).

Att ledaren står i

linnepyjamas omringad av duvor och offentligt ber om ursäkt kan därför tolkas som
ett uttryck för det heliga, goda (Agamben 2007) och gudomliga i ledarskapet och som
ett sätt att tysta motståndskraften i följarna (Grint 2010). Företaget utnyttjade och
förstärkte med andra ord föreställningen om den heroiska ledaren i sin marknadsföring
där både medverkandet och innehållet i reklamkampanjerna är förenligt med heroiskt
ledarskap och självuppoffring.

4.1.2 Ledaren som den vita mannen
I samtalet med Shariati blir associationen till ledaren som den vita mannen tydlig, både
vad gäller kön och hudfärg. Shariati är en kvinnlig vd med ursprung i Mellanöstern.
Under intervjun med Shariati frågar Pärleros ifall hon någon gång behandlats
annorlunda för att hon är kvinna. Shariati svarar att hon inte gjort det, men redan sättet
att ställa frågan signalerar om ett underliggande antagande från Pärleros sida, men
även i samhället överlag, om att ledaren inte är en kvinna. Detta bekräftar
ledarskapsfältets djupt rotade koppling till maskulinitet (Fletcher 2004; Schein 2001).
Som jämförelse är det osannolikt att en man med utländskt ursprung skulle fått frågan
om han behandlats annorlunda för att han är man. Värt att poängtera är också att ingen
av de övriga kvinnliga ledarna fick frågan om ifall de behandlats annorlunda p.g.a. sitt
kön, utan endast i fallet där hudfärgen var avvikande från det typiska svenska blev
frågan aktuell. Detta kan tolkas som att det icke-svenska utseendet i koppling till att
Shariati är kvinna förorsakade frågan, vilket stärker associationen av ledare till den
vita mannen.
Podcastens syfte bör dock inte underskattas som en orsak till Pärleros sätt att ställa
frågor. Det framkommer vid flera tillfällen att gästen och Pärleros träffats innan
inspelning och planerat samtalsämnen för avsnitten. Han kände till Shariatis berättelser
om hur hon behandlats som kvinnlig ledare med ett utseende som inte är typiskt
55

Elin Pajunen
svenskt. Därav kan Pärleros sätt att ställa frågor mer vara ett sätt att få igång en viss
diskussion än en spegling av sina egna antaganden och stereotypier. Det faktum att
dessa samtalsämnen medvetet valts med i avsnittet kan ändå tolkas som att man vill
belysa samhällets tysta association av ledarskap med den vita mannen.
Ett annat tydligt exempel på den tysta associationen med vithet och maskulinitet till
ledarskap skildras i Shariatis berättelser om sina erfarenheter från karriären som vd:
A: Är det några lägen som du har känt att du har behandlats annorlunda i Sverige,
exempelvis i din karriär, om du har varit ute på nåt möte eller nånting sånt?
Z: Ja, det händer. Och där har jag också försökt, som jag nämnde tidigare, se det från den
positiva sidan. Jag var tillsammans med en av mina medarbetare för ett antal år sedan på
ett affärsmöte i norra Sverige. Det var en fråga som vi hade olika åsikter om hur den skulle
lösas, jag och eller vi som företag, och kunden då. Och vi kom överens att nej nu ska vi sätta
oss allihopa, alla dom här beslutsfattarna, runt ett bord och hitta en lösning. Så att vi åker
dit, kommer till den här... verksamheten och vi står precis vid kaffeautomaten och ska ta
kaffe innan mötet börjar. Och då kommer en från kundens organisation, dom representanter
som är där och deras vd med. Och då säger han på avstånd då till min medarbetare: ’Jamen
vad roligt att du är här, men du skulle ha din chef med dig’... Och min medarbetare vände
sig mot mig och sade: ’Ja, jag har tagit, Azita är med’. Och jag bara såg hur pinsamt läge
det blev för den andra personen. Så att... det började helt fel för honom. Så att när vi kom
in i mötesrummet då började vi prata och jag brydde mig inte om att jag hade hört den här
kommentaren. Så vi började, men du kan förstå att jag fick en pluspoäng redan där då så
att jag fick ta över och det blev en bra diskussion. Så att jag valde att inte tolka det fel, jag
bara tänkte att synd om honom.
A: Så dom trodde att du var hans assistent eller nånting sånt.
Z: Assistent, precis. Och det har hänt några gånger till men...
A: Det var nåt bankmöte också eller nåt sånt?
Z: Jag hade ett bankmöte också på samma sätt där dom, han trodde inte att jag var... eller
min medarbetare var där och dom undrade bara vad gjorde jag där. Så att mitt i samtalet
frågade den här personen att: ’Får jag bara fråga din position i bolaget’. Och då sa min
medarbetare då att: ’Azita är min chef’. Och jag bara hörde i rösten och i kroppsspråket att
det blev helt fel. Och det blev faktiskt en bra diskussion. Så att det händer, men jag tror att,
jag hoppas verkligen att kunskapsnivån eller kompetensnivån har ökat dom senaste åren.
(A= Alexander Pärleros, Z= Azita Shariati)

56

Elin Pajunen
Exemplet tydliggör hur vit man-modellen för ledare är så djupt rotad att den tas för
givet (Liu & Baker 2016; Calvert & Ramsey 1992) och därav missförstånden och
fördomarna om att Shariati skulle vara assistent istället för vd. Könet eller hudfärgen
på kollegan vid de två mötena framkommer dock inte i exemplen.
Som Riad (2011) poängterar, att maktrelationer i den kulturella kontexten är avgörande
för förståelsen av ledarskap, kan diskussionerna möjligen avslöja något om
maktrelationen i sociokulturella kontexter i Sverige. Både utifrån Pärleros sätt att
uttrycka sig och utifrån Shariatis berättelser om sina upplevelser i arbetslivet, samt från
avsaknaden av liknande diskussioner med de övriga kvinnliga gästerna, kan det tolkas
som att det i podcasten ännu finns en implicit vit man-modell. En person som avviker
från båda normerna samtidigt, som i Shariatis fall, associeras inte med en ledare. Med
tanke på att podcastens inflytande i samhället kan uppfattningarna även tänkas påverka
de föreställningar om ledarskap som lyssnarna i podcastkontexten har. Det är dock
omöjligt att dra långtgående slutsatser då samplet är så litet och inte andra vinklingar
finns representerade. Exempelvis är det svårt att säga hur en man med utländskt
ursprung skulle uppfattas som ledare och hur förhållningssättet skulle vara i podcasten,
för att inte tala om personer som tillhör t.ex. sexuella minoriteter. Avsaknaden av dessa
representanter kan också säga något om uppfattningen om ledare i den kulturella
kontexten.
Överlag kan man fråga sig på vilka grunder podcastgästerna har valts. Eftersom jag
gjort mitt urval med utgångspunkt i personer som fått utmärkelser för sitt ledarskap
kan urvalet ses som neutralt vad gäller både kön och hudfärg. Alla de personer som
uppfyllde urvalskriterierna har inkluderats. Värt att poängtera är dock att majoriteten
av ledarna i de analyserade avsnitten, fyra av sju, är vita män. Dessutom representerar
Pärleros själv denna grupp. Av de tre kvinnorna som medverkar i avsnitten jag
analyserat representerar dock endast Frida Boisen den kvinnliga motsvarigheten till de
vita männen. Både Azita Shariati och Veronica Hedenmark representerar minoriteter
med utländsk bakgrund respektive en funktionsnedsättning och deras minoritetsroll får
stort utrymme i de båda avsnitten. Man kan därför fråga sig ifall dessa i första hand
valts som gäster till Framgångspodden för att de varit framgångsrika ledare eller för
att de representerar minoriteter som nått framgång.

57

Elin Pajunen
4.1.3 Individualism i beslutsfattande och framgång
Att se individuella handlingar och beslut som grunden för framgång är kännetecknande
för den heroiska uppfattningen om ledarskap (Grint 2010; Bligh & Schyns 2007;
Khuruna 2003). Överlag framhävs individfokus och en individcentrerad syn på
ledarskap sällan av ledarna själva i de analyserade avsnitten, då majoriteten av ledarna
betonar det kollektiva i ledarskap och att framgång är något som uppnåtts tillsammans.
Detta diskuteras närmare längre fram i analysen. De enda avsnitten där individfokus i
ledarskap och framgång betonas är de med Fabian Bengtsson och Veronica
Hedenmark. Hur detta tar sig uttryck illustreras genom några exempel.
Inom heroiskt ledarskap är ledaren auktoritär och den som fattar beslut (Pearce &
Manz 2005). Medarbetarna anses vara maktlösa och sakna egen vision (Senge 1990).
Detta tankesätt om makt över (Ryömä 2020) återspeglas i Bengtssons beskrivning av
sitt agerande efter att hans pappa gett honom ansvaret för vitvaruförsäljningen på
företaget:
”Jag kan väl ibland ha lite svårt med auktoriteter och får jag göra min egen grej då är det
viktigt. Så jätteambitiös satte mig där... jag kommer ihåg att jag skrev min affärsplan just för
vitvaror, Vita visionen. Det var så... höga ambitioner. Så hade jag en bild på ett hundspann
och så skrev jag som rubrik att: ’If you’re not the leading dog you won’t enjoy the view’, skrev
jag liksom. Och sen skulle jag öka med 60 % i omsättning på ett år... och det året ökade vi
68 %. Så det... det går. Och hur gjorde jag det?...”
(Fabian Bengtsson)

Genom hela beskrivningen finns ett individfokus på framgång. Föreställningen om att
vara ”the leading dog” i ett hundspann stärker dessutom tanken om ledaren som en
person i toppen av hierarkin, den som styr medarbetarna. Bengtssons sätt att redogöra
för framgången genom att säga ”Och hur gjorde jag det” visar att han ser ökningen i
omsättning som sin personliga förtjänst. Nämnvärt är dock att även om kollektiva
praktikers bidrag till framgång ofta kan underskattas i återberättandet av en succé
(Beer 1999) finns det inga konkreta bevis för att framgången i detta fall inte skulle
varit individuellt orsakad. Med tanke på att exemplet i fråga handlar om att ett företag
lyckats öka sin omsättning är det ändå troligt att kollektiva insatser haft en betydande
roll för framgången.
58

Elin Pajunen
I podcastavsnitten förekommer även andra uttryck för individfokus i ledarskapet där
individuellt beslutsfattande förespråkas:
”Jag har aldrig haft problem med mycket beslut. Jag har väldigt mycket svårare för när det
inte tas beslut eller det måste utredas eller att alla olika människor ska sitta och tycka och
tänka för mycket”
(Fabian Bengtsson)

”Sen så skaffade vi nästa rum, eller jag, jag ska inte säga vi för det var faktiskt bara jag som
gjorde det. För att ofta så det här med demokrati, det funkar ju till en viss gräns, men ofta
så får man ju väldigt många som säger: ’Nej nej nej!’. Så när jag kommer in på kontoret och
säger: ’Hej!’, då säger alla: ’Åh neej!’ Hahaha...”
(Veronica Hedenmark)

V: Min största förebild just då när jag var 20 det var den här, om du kommer ihåg, den
gamla Nokian, 3310.
A: Aa precis, den med Snake med dubbla skal som man kunde byta ut.
V: Exakt. Så om man satte på ljudlöst på den då blev det en såndär symbol med jättestora
hörselskydd.
A: Aa.
V: Mm, och den där var liksom min metafor, att man ska inte lyssna så mycket på andra,
alltså tvärtom mot vad alla andra säger, lyssna på alla andra. Gör det absolut inte utan sätt
på dom här hörselskydden och så kör liksom. Det är det som är grejen.
[...]
A: Jag har också kört mitt eget race otroligt många gånger.
V: Det är ju därför vi är här idag.
A: Det är därför vi är här idag. Det är därför du har lyckats och du har tusen anställda nu
och har extremt framgångsrika bolag och gjort jättemycket saker och tagit emot några av
Sveriges absolut finaste utmärkelser. Så det handlar ju om att man vågar gå mot strömmen.

(V= Veronica Hedenmark, A= Alexander Pärleros)

59

Elin Pajunen
Gemensamt för dessa utdrag är att ledarna är kritiska till att involvera medarbetare i
beslutsfattande. Bengtsson är kritisk till att ”alla olika människor” har åsikter i
beslutsfattanden och Hedenmark menar att demokrati inte alltid funkar då det finns
många som kan vara kritiska till ens idéer och åsikter. I det sista exemplet betonar hon
uttryckligen att man inte ska lyssna så mycket på andra utan bara köra. Hon får
dessutom stöd från Pärleros som berättar hur han ”kört sitt eget race” och ser det som
orsaken till att de båda nått framgång. Att inte värdera andras åsikter utan fatta beslut
på egen hand är ett uttryck för den heroiska ledarens goda omdöme, en egenskap som
skiljer ledare från följare (Reicher m.fl. 2005). Ledarnas uttalanden konstruerar
därmed en föreställning om ledarskap i termer av heroisk individualism.

4.2 POSTHEROISKT LEDARSKAP
I detta avsnitt behandlas motpolen till det heroiska och individcentrerade i ledarskap.
Många av de teman jag identifierat och valt att behandla står också i kontrast till
innehållet i föregående avsnitt. Utmärkande kännetecken för postheroiskt ledarskap är
att se makt som något man har tillsammans med andra istället för att någon har makt
över andra (Ryömä 2020). Ledarskapet är kollektivt, mångriktat och socialt
konstruerat (Salovaara & Bathurst 2018; Grint 2010; Fletcher 2004). Liksom i
föregående avsnitt behandlas uttryck för postheroiskt ledarskap i podcasten genom
exempel från empirin. Det första temat berör berättelser och uttalanden som
uttryckligen visar kritik mot heroiskt ledarskap och tanken om individcentrerat
chefskap. Därefter behandlas hur kollektiva praktiker ses som orsaken till framgång i
jämförelse med den individcentrerade framgångssynen som presenterades tidigare.
Den sista delen betonar ledarskapet som social process med fokus på framförallt
medarbetares delaktighet och ansvar. Vikten av goda relationer där respekt för
medmänniskor och ledarens närvaro är centrala aspekter behandlas också.

60

Elin Pajunen
4.2.1 Chefen är borta: kritik mot heroiskt ledarskap
Inom postheroiskt ledarskap är man kritisk mot dominansen i mäktiga ledare (Grint
2010). Kritiken mot chefskap där en individ fattar beslut och styr organisationen
kritiseras framförallt av Jan Carlzon. Han ser chefskapet som föråldrat i en global
företagsvärld och betonar istället det moderna coachande ledarskapet. Detta är
förenligt med postheroiska tankar om att meritokrati blir till teamwork och kollektivt
ansvar (Fletcher 2004; Conger 1989). Carlzons kritik mot heroiskt ledarskap
framkommer exempelvis i en diskussion om hur dagens ledare ska vara:
A: [...] Hur skulle du säga liksom nutidens ledare ska vara?
J: Alltså...ego håller på att övergå till eko. Som ledare så måste du förmedla en viktig, inte
bara för lönsamhet och aktieägare utan för samhälle och för omvärld, en viktig, alltså
övergripande sammanhang, en affärsidé. Sen måste du försöka att i den individualiserade
värld vi har hamnat i att bygga team. Alltså Sverige kommer aldrig att vinna en
fotbollsmatch i EM i fotboll i sommar om dom är elva individer, utan dom måste vara ett
lag med elva individer. Och det måste du ju klara ut i företagen också så att man verkligen
känner att man ingår i ett team som är framgångsrikt och meningsfullt, inte bara för sig
själv och för ägare utan också för det samhälle och den värld vi lever i. Och sen tror jag att
det är viktigare än nånsin att få bort rädslan hos människor och istället ersätta den med
trygghet, med kärlek och människors vilja att ta ansvar i dom här grupperna som vi pratar
om.
A: Mm. Och chefen då, om man säger så?
J: Chefen är borta...
A: Chefen är borta.
J: ...Chefen för mig det är nån som står mitt i verksamheten och fattar alla beslut, är med
om alla beslut och alla frågor och bara ger order och instruktioner. En chef gör verksamhet
själv med hjälp av människor omkring sig. En ledare, som jag menar vi ska va, det är en
person som skapar förutsättningarna för att verksamheten ska kunna bli gjord. Och det gör
han genom att sätta upp ett mål, han ger en väg att gå, att kommunicera idén, strategin
och kommunicera ansvar till människor och se till att dom tar den. Det är ledarskap. Och
det gamla chefskapet tror jag måste dö bort till förmån för det nya ledarskapet. Det var nån
igår på den stora chefsgalan som sa att: ’Jomen det är ändå bra att stå mitt i verkstaden
och röra om’. Och du vet med tanke på att nästan alla företag mer eller mindre är
internationella eller globala så är det inte så lätt att stå i nån verkstad och röra om i grytan
längre, för du kan bara röra om på en plats i taget. Så för att hålla ihop ett globalt företag
och få det verkligen att arbeta i samma riktning så krävs det ett väldigt starkt globalt
61

Elin Pajunen
ledarskap. Där alla talar samma språk, där alla är beredda att gå mot samma väg, mot
samma mål och så vidare. Så jag vill avskaffa det gamla chefskapet och ersätta det med det
moderna ledarskapet, det som utgår från människorna.
A: Mm. Nej jättebra, superbra svar, jättebra.
(A= Alexander Pärleros, J= Jan Carlzon)

Carlsons sätt att uttrycka sig är förenligt med det postheroiska ledarskapets kritik mot
heroiska syner på ledaren som någon som ger order och fattar självständiga beslut.
Han motiverar kritiken dels med att det individuella behöver ge vika för det kollektiva
(Salovaara och Bathurst 2018) och med att det inte går att som chef ”röra om i grytan”
längre då företag blivit globala. Detta tankesätt är förenligt med nyare
ledarskapsmodeller som betonar hur effektiviteten i organisationer beror mindre på
heroiska insatser från några enstaka individer i toppen av hierarkin och mer på
samarbete fördelat genom organisationen (Sveningsson m.fl. 2014; Fletcher 2004).
Värt att poängtera är dock Carlzons ordval i beskrivningen av en ledare. Han talar,
medvetet eller omedvetet, om ledaren som en man genom att säga ”det gör han genom
att sätta upp ett mål, han ger en väg att gå”, vilket skapar ett underliggande antagande
om att ledaren skulle vara en man. Detta motsäger sig moderniteten i hans sätt att tala
om ”framtidens ledarskap”.
Kritik mot chefskap framkommer även i avsnittet med Nicholas Högberg. Högberg är
kritisk mot instruktivt ledarskap, som kan förknippas med chefskap, och ser bristande
tro på individen som ett grundfel hos många ledare. Istället framhäver han ledarens
coachande roll:
A: Vad är ett grundfel som många ledare kan göra?
N: Som jag ser det, en sak som jag har gjort och säkert andra kanske också gör är att man
inte tror tillräckligt mycket på individen och en del av en ledares uppdrag är att få människor
att prestera bättre än vad dom tror är möjligt. Och i många fall blir det ganska instruktivt
och ledarskap ska i mångt och mycket vara coachande när det går. Jag menar brinner det
till och det är en akutsituation, jamen då ska det va instruktivt eller instruerande, men i
många fall så kommer människor på, medarbetare kommer på mycket smartare lösningar
än vad du själv gör. Om du alltid ska tala om för alla vad dom ska göra då begränsar man
potentialen hos individer. Det tror jag är ett stort misstag...
A: Så vad gör du då, i dom fallen?
62

Elin Pajunen
N: Ja men det finns ju lite knep att ta till där... och det vet ju säkert du om någon, men det
finns ju dom här när, var, hur, vem, vad, vilka?, det är ju dom enda öppna frågorna som
finns. Så om man använder sig av när, var, hur eller vem, vad, vilka när man pratar med
människor då blir det per automatik ett coachande förhållningssätt, därför att du kan inte
svara med ett ja eller nej på en sån fråga. Och då helt plötsligt börjar individen tänka och
då när individen börjar tänka har man oftast svaren själv, eller så kan man resonera och
komma fram till en lösning tillsammans.
(A= Alexander Pärleros, N= Nicholas Högberg)

Högbergs sätt att tala om ledarskap motsäger starkt det heroiska ledarskapets tanke om
att följarna är maktlösa, saknar vision och att en stor ledare behövs för att hitta
lösningarna (Senge 1990). Högberg betonar istället potentialen i följarna och hur de
oftast kan komma med smartare lösningar. Ledarens uppgift ses därmed som stödjande
och hjälpande (Sveningsson m.fl. 2014), t.ex. genom att ställa öppna frågor. Detta
tankesätt är förenligt med Perlows (2003) samt Morrison och Millikens (2000)
uppfattning om att personer i ledarskapsposition utöver förmågan att leda även
behöver kunna ledas av andra och att personer med mindre auktoritet ska kunna
uttrycka sina idéer.
Värt att notera i de båda ovannämnda exemplen är hur Pärleros ställer frågorna, dvs.
hur nutidens ledare ska vara och vad ledare kan göra för grundfel. Genom att ställa så
stora och komplexa frågor utan att säga något om sammanhanget eller branschen
framstår hans syn på gott ledarskap som isolerad från kontext och som något som kan
sammanfattas i en simpel mening.

Tidigare exempel på yttranden som kritiserat det heroiska ledarskapet har grundat sig
i allmänna uttalanden om hur en bra ledare ska vara eller vilka misstag en ledare kan
göra. Följande exempel involverar däremot ledaren själv i form av ett verkligt
exempel. Jan Carlzon framför kritik mot heroiska uttryck för ledarskap genom att
hänvisa till sina egna erfarenheter under sin första tid som vd:
A: Jamen du gjorde ju en fantastisk karriär på Ving. Och sen jamen redan vid 32–33-års
ålder så blev du ju vd där.
J: Ja.

63

Elin Pajunen
A: Ändrade du ditt sätt att vara nånting när du gick från marknadschef och alla andra olika
chefsjobb till att du blev vd för hela företaget?
J: Mm, när jag blev vd så var jag ju i samma ålder som ganska många av mina kollegor
som hade kommit från ungefär samma universitetsutbildning och så vidare. Så jag kände
ju att det kanske inte var helt givet åt alla att just jag skulle få den rollen och i och med att
jag kände det så blev jag ju naturligtvis, då blev jag ju osäker, otrygg, lite rädd. Och det här,
haha, återspeglar sig då när jag samlade personalen och skulle ge dom min presentation
och min syn på situationen här. Och då höll jag ett anförande som var väldigt mycket siffror.
Det var bara information, alltså budget, tidutfall hit och fram och tillbaka. Hah, och när jag
var klar med det så kom en av åhörarna fram som jag kände litegrann mer än dom andra.
Och då säger han att: ’Du Janne, det där var nog det sämsta jävla föredrag jag har hört’, sa
han.
A: Hahaha.
J: Och det var oerhört generöst, det var oerhört generöst. För vad han sa det var att du
skickade ingen känsla, du skickade bara lite siffror och information bara. Och det lärde mig
att ska du nå fram en kommunikation så måste du koppla, till informationen måste du
koppla en emotion. Du måste få människor att känna och säga att: ’Janne jag hör vad du
säger och jag känner verkligen, jag känner verkligen vad du menar’. Först då får du rörelse.
Det där det var det ena. Det andra var att, haha, jag trodde ju att nu skulle jag ju va chef
och nu skulle jag ju bestämma allting. Så att jag satt ju där och sa: ’Jag tycker, jag vill, jag
kan’, och alltihopa va. Jag t.o.m. hade sånhär lampa utanför dörren där dom fick trycka på
en signal och då kunde jag svara med rött, gult eller grönt, haha, ljus. Man hade det förr i
tiden. Rött betydde att jag var upptagen, gult ni får vänta en stund och grönt varsågod och
kom in. Och där satt den här 32-åringen och tryckte på de här knapparna. Och så gick det
en tid. Och så kom en man som heter Christer Sandahl som sen blev Vingresors bästa vd
genom tiderna. Han kom in till mig och sa: ’Vad är det du håller på med’, sa han. ’Tror du
verkligen att du blev chef för det här företaget därför att du skulle bli nån helt annan än den
du var? Eller tror du möjligen att du kanske blev chef för det här företaget för att du var den
du va? Och nu ser du till att va den gode lyssnaren som du alltid har varit och den som har
respekt för människor omkring dig och som inte måste fatta alla beslut själv, men måste se
till att ta fram dom förslag och dom idéer som är dom bästa och sen driva dom och få andra
människor att ta ansvar. Antingen gör du det eller också kommer det här gå åt helvete’, sa
han. Så att när man tänker efter så både, haha, han som klagade på mitt föredrag och
Christer Sandahl som kommer in och säger, vad dom har betytt då för mig, så generöst det
har varit att dom har vågat säga ifrån. Och sen den dagen, hah, så insåg ju jag att alltså
jag ska lyssna in. Om det sen är pensionärer eller om det är anställda så ska jag lyssna in
vad som är den rätta vägen att gå. Sen ska jag nånstans säga att: ’Nu har jag lyssnat färdigt,
nu bestämmer jag’. Nu ställer jag mig upp och så säger jag att här är målet, här är vägen
och ni som accepterar att det är valet, nu hänger ni med, nu går vi tillsammans åt det här
64

Elin Pajunen
hållet. Och är det några som inte tycker det så kan jag respektera det, men vad jag inte kan
acceptera är att ni går åt et annat håll. Så antingen är ni med eller så hoppar ni av, så vi
går tillsammans. Och så, sen måste jag bli predikanten, kommunikatören. Kommunikatören
som skapar en känsla åt folk att det här är den viktiga vägen vi ska gå. Jag har ett stort
ansvar som individ att se till att vi alla kommer den här vägen och på så sätt skapa en stark
känsla att jag som individ, jag har en stor och betydelsefull roll i det större sammanhanget
som Janne nu har presenterat och predikat. Och det gäller mitt ledarskap idag. Sen lärde
jag mig, och det här tycker jag ändå är det grundläggande i allt ledarskap idag, det är att
det finns två krafter som styr människor i livet. Och den ena är rädslan, jag var rädd för att
inte bli accepterad och rädd för att inte räcka till. Då blir du svag, då blir du ingen duktig
ledare. Det andra som styr oss det är kärleken. Och kan du skapa en kärleksfull miljö där
människor känner sig uppskattade, respekterade, har förtroende och verkligen se dom, följa
upp på det dom gör, berömma, hjälpa till att utveckla vidare om det inte blir så bra. Alltså
den här miljön där människor känner sig trygga och stimulerade och anses menade, det är
det goda ledarskapet. Och det här måste vi tänka på i alla sammanhang alltså. För det är
så att antingen så styrs vi av rädsla, då tappar vi kreativitet vi tappar beslutsförmåga, vi
skapar ingen konkurrenskraft, vi skapar ingen utveckling. Men kan du skapa en kärleksfull
miljö då uppstår kreativitet, du skapar utveckling, gör bra beslut och du kommer att bli
konkurrenskraftig och ha framgångsrika företag. Det här är otroligt viktigt.
(A= Alexander Pärleros, J= Jan Carlzon)

Carlzon kritiserar genom berättelsen hur han som ung vd trodde att han skulle
bestämma och fatta alla beslut själv, hur han inte lyssnade på medarbetarna och inte
kommunicerade till dem på ett mottagligt sätt. Carlzon pekar på rädsla och osäkerhet
som faktorer till detta ledarskapsbeteende. Som Morrison och Milliken (2000)
konstaterar, att ledaren kan uppfatta feedback från lägre nivåer i organisationen som
hotande för makten och trovärdigheten, kan Carlzon i ett läge där hans position som
vd inte var helt given se andras input i beslutsfattande som ett potentiellt hot.
Knapparna med tillgänglighetsstatus på dörren kan ses som ett uttryck för hans
position i hierarkin och för att Carlzon bara var närvarande när det passade honom.
Makt som delad kan lätt uppfattas som maktlöshet och något som inte är förknippat
med en ledare (Fletcher 2004). Carlzons sätt att genom berättelsen kritisera sitt eget
beteende och poängtera att han själv gjort misstag visar också på en ödmjukhet i
ledaren. Detta kan tolkas som att Carlzon förminskar det heliga och goda i ledarskapet
och i sig själv som ledare (Śliwa m.fl. 2012).

65

Elin Pajunen

4.2.2 Kollektiva praktiker bakom framgång

Att se framgång som gemensamt skapad där man betonar alla de aktiviteter som
möjliggjort framgången är kännetecknande för postheroiskt ledarskap (Ryömä 2020;
Rehn 2018; Salovaara & Bathurst 2018; Grint 2010; Fletcher 2004). Nicholas Högberg
poängterar vid flera tillfällen i samtalet med Pärleros de kollektiva praktikernas
betydelse för framgången. Ett exempel på detta är när han beskriver hur teleoperatören
3, som han var vd för, gått från stora förluster till att bli framgångsrika:
”Och nu har vi över 2 miljoner kunder och gör närmare 2 miljarder i vinst, så att... det är ju
klart att det är en fantastisk resa som alla vi i bolaget har varit med och skapat”
(Nicholas Högberg)

Även om Högberg som vd är den positionsbestämda ledaren ser han inte framgången
som individuell utan betonar de krafter runtomkring som varit med och skapat
framgången (Fletcher 2004). Ett motsvarande exempel framkommer i en av Fabian
Bengtssons framgångsberättelser. Hans familjeföretag Siba hade köpt upp NetOnNet,
som hade ekonomiska problem. Genom att dela upp Bengtssons jobb i elva delar kunde
företagets negativa trend vända:
”Och vi vände ju det bolaget till att gå från 85 miljoner i förlust till 53 miljoner i vinst... på ett
år. Och det var ju när man kunde använda... mitt jobb, och det var ju att dela upp det i elva
delar, ta var del för sig. Vem är duktig på logistik, ja dom [från NetOnNet] va bättre än vad
Siba var, flytta logistiken dit. Ekonomi, ja dom va dåliga på det, flytta den till Göteborg, ha
kontroll på den, för det hade dom inte”
(Fabian Bengtsson)

I exemplet beskriver Bengtsson hur delat ledarskap bidragit till framgången. Värt att
notera är att Bengtssons syn på framgång i detta fall avviker från tidigare exempel
genom att han betonar det kollektiva, ”vi vände ju bolaget” till skillnad från den
individcentrerade synen som presenterades tidigare. En förklaring till detta kunde vara
att NetOnNet inte var hans ”egna” företag. Han hade inte samma emotionella koppling
66

Elin Pajunen
till företaget som han hade till Siba och behövde därmed inte vara den heroiska hjälten
som räddade familjens livsverk. Detta diskuteras mer i spänningar mellan heroiskt och
postheroiskt ledarskap.
Även Frida Boisen betonar kollektiva praktiker som nycklarna till framgång. Liksom
i de övriga exemplen motsätter hon sig tanken om att de egna handlingarna som ledare
skulle vara den överlägsna orsaken till framgång för organisationen (Khuruna 2003):
A: Men vad har varit dina nycklar till att nå den här framgången du ändå har gjort?
B: Ja, vad är nycklarna... Det är väl att tro på sig själv, göra det absolut bästa man kan, man
kan inte göra mer, men man kan alltid göra det bästa man kan. Och försöka peppa alla
runt dig och lyfta, om du är ledare som jag har jobbat som i nästan hela mitt vuxna liv, lyft
alla människor kring dig, få dom att blomstra. Det är ju väldigt kul och spännande och då
blir det mycket bättre också. Lyssna på dom bästa idéerna.
(A= Alexander Pärleros, F= Frida Boisen)

Boisen poängterar hur att lyfta människor runtomkring och att lyssna på de bästa
idéerna gjort att det gått så bra. Även om Pärleros fokuserar på Boisen i sitt sätt att
ställa frågan ”vad har varit dina nycklar till att nå den här framgången du ändå har
gjort?” tar hon inte bara upp intrapersonella egenskaper såsom att tro på sig själv, utan
är snabb med att betona egenskaper i kollektiva sammanhang som framgångsfaktorer.

4.2.3 Ledarskapet som social process: delaktighet och relationella
färdigheter

En av de mest grundläggande tankarna inom postheroiskt ledarskap är att ledarskapet
är mångriktat och socialt konstruerat (Salovaara & Bathurst 2018; Fletcher 2004).
Ledarskapet handlar om sociala relationer (Crevani m.fl. 2007). För att beskriva hur
synen på ledarskapet som social process synliggörs i podcasten presenteras exempel
där ledarna betonar medarbetarnas delaktighet i beslutsfattande och ansvarstagande.
Ytterligare diskuteras exempel som lyfter fram vikten av relationella aspekter i

67

Elin Pajunen
ledarskap och att respektera medmänniskorna. Även betydelsen av att ledaren är
närvarande kommenteras.

Förenligt med postheroiskt ledarskap är tanken om att beslutsfattande sker gemensamt
och i samförstånd (Spinuzzi 2015). Azita Shariati visar genom en berättelse om hur
hon hanterat beslutsfattande på Sodexo ett tydligt exempel detta. I exemplet dras
tanken om att individen ska ta ansvar för det man gemensamt kommit fram till till en
ytterlighet:
A: Du har ju haft massor av ledande roller på Sodexo och klättrat hela den här hierarkistegen.
Och du är väl också en annorlunda chef än vad många är van vid, som jag har förstått det?
En annorlunda ledare. Har du nåt exempel på där du har gjort något annorlunda där folk
bara: ’Vad håller Azita på med nu?’?
Z: Ja det finns säkert massor som jag själv inte känner till, men det finns några i alla fall som
jag känner till. [...] Vi hade en ganska svår tid i bolaget där vi hade utmaningar för att nå
våra ekonomiska tal. Vi bestämde oss för att göra vissa aktiviteter. Jag samlade alla personer
som hade nyckelpositioner och chefer i bolaget. Vi hade diskuterat under en hel dag vilka
aktiviteter vi behöver göra och alla var väldigt nöjda och glada och vi hade väldigt trevligt.
Och sen precis dag två innan vi skulle skiljas åt då summerade jag dagen och sa att: ’Det
här är det som vi har kommit överens om. Jag räknar med att ni är med, ni har själva varit
med och tagit fram dom här aktivitetsplanerna och actions som vi behöver göra’. [...] Allting
var väldigt bra och du vet det var väldigt svenskt, hur jag ska säga, typ av ledarskap,
konsensus och alla var med. Och sen sa jag till slut bara att: ’Jag vill bara ställa en fråga.
Är det några av er som har varit på ett amerikanskt bröllop?’. Och du vet, alla blev helt tysta.
85 personer sitter i salen och bara tittar på mig. Vad håller hon på med? ’Har ni hört när
prästen säger om det finns någon som har något att berätta eller kommer den personen att
vara tyst resten av livet? Det är ungefär det det här handlar om. Ni är självklart välkomna
att säga ifrån nu att kanske ni inte kommer att göra vissa aktiviteter och ni får förklara varför.
Men om ni säger ja, då förväntar jag mig att ni ska göra det. Och om ni inte gör det då
räknar jag det här som ett tjänstefel’. Det blev helt tyst i salen. Ännu tystare. Jag bara hörde
några som bara tittade, eller såg några som bara tittade på varandra. Vad håller hon på
med? Men det var precis det som behövdes faktiskt. Allt har en konsekvens. [...] Ingen vill
göra ett tjänstefel. Och då gjorde vi ett fantastiskt jobb. Så att egentligen ingen trodde att
det här var möjligt. Ingen trodde att det här går hem. Vi gjorde ett fantastiskt resultat det
året. Det var inte bara att vi slog vår budget, vi t.o.m. levererade över budget, på bara några
få månader. Så att allt går, det handlar bara om att som ledare visa vägen, att ge dom här
resurserna, göra folk delaktiga. Men även känna att alla känner ett ansvar att jag

68

Elin Pajunen
personligen ansvarar för att leverera. Då blir det fantastiskt bra. Men du måste ha modet
som ledare och säga att det här ska du leverera, det här kräver jag av dig.
A: Ja, jätteintressant.
Z: Mm.
A: Hur var det året efter då?
Z: Det blev ännu bättre. [...] Alla tog sitt ansvar. Det är det det handlade om. Man väntade,
man delegerade inte upp frågorna. Man tog sitt ansvar och löste frågorna där dom behövde
lösas. Och det var den här kraften att alla kör mot samma mål, den skapade skillnad, och
det var det som vi gjorde. Och det var fantastiskt bra.
A: Så då är det viktigt om man ska va en bra ledare att få varje person oavsett roll att känna
ett ansvar för sin uppgift?
Z: Absolut. Därför att alla har i ett bolag ett ansvar. Det spelar ingen roll vilken nivå du är
på, du har ett ansvar, du ska bidra, du är en del av helheten. Man behöver känna den här
vikten och ansvaret.
A: Hur förmedlar man det som ledare då till den här kollegan eller den här anställde om
man säger så, att den känner ett ansvar?
Z: Det är såhär att genom att kunna tolka dom aktiviteterna som man behöver göra i
bolaget. Jag menar om du tar det utifrån en strategisk nivå, du behöver bryta ner det som
ledare för alla medarbetare i bolaget. Tolka det på det språket egentligen som dom förstår.
Din roll är att bidra med det och det. Så att konkretisera det som att dom känner först den
röda tråden att det som dom gör ute på verksamheterna verkligen bidrar till att resultatet i
slutändan blir gjort. Det är det som är viktigt. Och sen att man förstår hur viktig jag är för
företaget. Det tror jag att är väldigt viktigt. Det brukar jag alltid säga när jag träffar mina
lokalvårdare, jag skojar med dom och säger att: ’Vet ni hur viktiga ni är?’. Och vi diskuterar
litegrann och jag brukar skoja och säga att: ’Om ni inte är på arbetsplatsen, då märker alla.
Om jag som vd inte är på arbetsplatsen det är ingen som saknar mig, utan bara dom som
ville ha en underskrift, dom kommer sakna mig. Så viktiga är ni för våra kunder, för våra
kunder är, mina medarbetare som är ute är mycket, mycket mer viktigare än jag och
ledningsgruppen som sitter på kontoret’. Så att man måste kunna först skapa den här
förståelsen, och det är inte lätt om du har 8000 medarbetare att nå ut med det, men det
handlar om att hela tiden kommunicera, hela tiden koppla saker till individerna och berätta
hur viktiga dom är.
(A= Alexander Pärleros, Z= Azita Shariati)

Att se det som tjänstefel att inte göra som man kommit överens om kan tolkas som ett
extremt uttryck för ansvar till medarbetarna. Exemplet visar hur ansvaret till
69

Elin Pajunen
medarbetarna gjorde att problem inte delegerades uppåt utan löstes på den nivå i
organisationen där de uppstod. Detta belyser Salovaara och Bathursts (2018) poäng
om att den formella titeln inte är avgörande för ledarskapet och Badaraccos (2002)
konstaterande att vem som helst i organisationen kan vara ansvarig för ledarskap då
situationen kräver det. Att på detta sätt decentralisera beslutsfattandet skapar
förutsättningar för distribuerat ledarskap (Grint 2010). Individens ansvar och känsla
av att vara betydelsefull för ett större sammanhang där alla strävar mot ett gemensamt
mål kommer fram som poängen med berättelsen och denna typ av delat ledarskap
framställs som eftersträvansvärt för att nå framgång.
Ett annat exempel där medarbetarnas delaktighet betonas är i avsnittet med Jan
Carlzon. Han framhäver individens lilla men betydelsefulla del i ett större
sammanhang och denna delaktighet ses som grunden till framgång i en diskussion om
SAS framgångssaga:
J: [...] Och kanske det som var störst var att vi fick så många människor i ett så stort företag
att känna sig att dom verkligen var delaktiga, dom var sedda, dom hade stort ansvar och
dom var med och levererade det, det som skedde.
A: Mm. En organisationsförändring som ni gjorde då det var ju det här som riv pyramiderna
att ni i den mån det gick försökte att få det att varje individ tar ansvar över sina beslut.
J: Ja precis. Sin lilla del eller stora del och det ännu större sammanhanget som jag upprepar
mig. [...]Det är ledarskapets kärna. Skapa en kärleksfull miljö där människor känner trygghet,
mod, beslutsvilja, kreativitet. Få dem att känna sig som väldigt viktiga delar och stort ansvar
i ett sammanhang som är större än dom själva. Det här är Ingmar Bergman, det var hans
stora framgångsformel. Att få alla skådespelare att förstå det större sammanhanget som
han har skapat och få dom att liksom ta över och ta ansvar för att leverera det som sen han
har tänkt sig. Han gick ju så långt så att jag pratade med honom en vecka innan King Lear
skulle ha premiär på Dramaten. Jag ville bjuda honom på middag, vi hade Diana Ross på
besök hemma och hon ville träffa Ingmar Bergman för att göra en film av Josephine Baker.
Haha, och då ringde jag honom och så förklarade jag och så skulle jag bjuda på middag.
Och då sa han: ’Nej’, sa Ingmar Bergman, ’ jag kan inte komma på middag den här tiden.
Därför om en vecka så har jag premiär på King Lear. Och du vet jag har jobbat med den
här pjäsen alltså hela innehållet, scenografin, val av skådespelare, jag har ju gått där och
fostrat dem i deras roller. Och nu en vecka innan premiären’, sa han, ’så har dom ju snott
hela pjäsen. Dom behöver ju inte mig längre, dom har ju snott allting från mig. Så jag mår
så jävla dåligt så jag kan inte va på nån middag med nån Diana Ross’, sa han. Och jag
förstår honom för han hade verkligen lyckats i sitt ledarskap och det var ju hans stora
framgångssaga.
70

Elin Pajunen
(J= Jan Carlzon, A= Alexander Pärleros)

Pärleros poängterar organisationsförändringen med att ”riva pyramiderna”, där han
hänvisar till Carlzons framgångsrika ledarskapsbok. Carlzons bok Riv Pyramiderna
visar på avståndstagande från hierarkier och betoning den enskilda individens ansvar
(Carlzon & Lagerström 2008). Berättelsen om Ingmar Bergmans framgångsrika
ledarskap inom teatervärlden demonstrerar hur ledaren blivit obetydlig då
medarbetarna tagit ansvar och varit delaktiga. Bergmans upplevelse av att
skådespelarna ”snott hela pjäsen” kan ses som ett uttryck för hur alla blivit ledare så
att ingen är det (Grint 2010). Detta upplevs av Bergman som något tragiskt, ledaren
har förlorat kontrollen över sina följare, men är ett positivt resultat av delat ledarskap
och beskrivs av Carlzon som en framgångssaga.

Värnande om interpersonella relationer och inkludering är kännetecknande för
postheroiskt ledarskap (Yukl 2002) och betonas i många av podcastsamtalen som
viktigt. Nicholas Högberg poängterar genom en hänvisning till barnböcker vikten av
att bygga stadiga relationer. Han kopplar ledarskapet till det familjära genom att se
kärleken och förhållandet till barn som något att ta med sig i ledarskapet:
A: [...] Jag vet också du inspireras av barnböcker.
N: Ja. Jag tycker det är jättehäftigt att läsa barnböcker, och det kommer litegrann ur att jag
har läst lite barnböcker såklart för mina egna barn och förstått att det är otroligt mycket
visdom i dom här böckerna som man kan ta med sig in i ledarskapet. Barn överhuvudtaget
är ju en ögonöppnare... var eller är en ögonöppnare för mig, för jag insåg att man kan va
väldigt, väldigt direkt och ganska tuff mot barn i vissa sammanhang, men sen älska dom
villkorslöst. Kan man ta med lite av det i ledarskapet, va lite mer direkt och rak men samtidigt
också visa att man tror på personen och tycker om personen, då blir det mycket, mycket
lättare att styra. [...] Så att det finns mycket bra att hämta ur barnböcker. Tre små grisar e
en annan såndär. Hur väljer man att bygga sitt företag? Hur väljer man att bygga relationer?
Man kan ju välja att göra det lite svajigt med halm eller så kan man bygga det från grunden
med tegel och så står det stadigt. Kanske lite tråkigare i vissa sammanhang, men jäkligt
skönt när det blåser ordentligt.
A: Aa, precis. Då kan inte den här vargen blåsa bort huset.
N: Nej. Precis.

71

Elin Pajunen
(A= Alexander Pärleros, N= Nicholas Högberg)

Högberg lyfter även fram en erfarenhet från sin tidiga arbetskarriär där han inte blivit
värdesatt av sin chef och hur han som anställd upplevde situationen:
N: Nej det var... det var en tid som... präglades av att jag kände mig jäkligt utanför... och
liksom inte alls trivdes. Jag kommer ihåg att jag gick till min chef efter en vecka och sa att:
’Det måste ha blivit nåt fel... Jag har nog hamnat fel’. Och då förklarade han för mig hur
pyramiden funkade och var han befann sig i den, och var jag befann mig i den och hur man
skulle jobba för att ta sig upp i pyramiden och sådär. Och sen så satte folk en heder i att
jobba hundra timmar i veckan utan att egentligen förstå varför och sådär. Så jag vantrivdes
ganska mycket, och jag tror det är det enda tillfället, eller ett utav dom få tillfällena i min
karriär, där jag faktiskt mått dåligt... Så att jag sade upp mig där efter ett tag... Jag tror att
jag blev såhär ’Rookie of the year’ eller nånting och samtidigt sa jag upp mig. Och det var
ganska intressant, för det var lite symtomatiskt. Och då tog min dåvarande chef mig och sa
såhär: ’Nej vi måste snacka om det här... jag tycker du ska stanna kvar, så vi tar en lunch
du och jag och snackar’. Och så åkte vi bort till McDonalds i Rissne och käkade lunch, och
då kände jag sådär att äsch, vi skiter i det här.
A: Inte McDonalds.
N: Hahaha.
A: Är jag inte mer värd än att...
N: Jo, jag kan absolut äta på McDonalds, det är inte det. Men det var hela symboliken i hur
det blev lite konstigt, haha.
(N= Nicholas Högberg, A= Alexander Pärleros)

I berättelsen illustreras det kritiska förhållningssättet till heroiska aspekter av
ledarskap där Högberg som medarbetare inte värdesatts och respekterats av sin chef.
Företagets pyramidfokus med hårt arbete som en förutsättning för vertikalt
avancemang gjorde att Höglund vantrivdes. Allt kulminerade i lunchen på McDonalds
som chefens sätt att försöka hålla kvar Höglund i företaget, vilket symboliskt visar
värdet på relationen chefen hade till Högberg. Då postheroiskt ledarskap i stor
utsträckning handlar om att stöda och hjälpa medarbetarna (Sveningsson m.fl. 2014)
och uppmärksamma dem (Badaracco 2002) kan chefens sätt att bemöta Högberg ses
som nästintill motsatsen av detta.

72

Elin Pajunen
Att uppmärksamma medarbetare och visa respekt för dem är något som även
diskuteras i avsnittet med Jan Carlzon. Respekt för medmänniskor lyfts av Pärleros
upp som en stor styrka hos Carlzon och Carlzon själv ser också respekt som ett ledord:
A: En sak som jag har hört är att du, som jag själv har märkt och som jag har hört från
väldigt många, det är att du är otroligt duktig på att få andra människor att må bra, alltså
att känna sig gillade. Och om du träffar folk på stan så kommer du ihåg mycket också. Du
är duktig på att komma ihåg namn, du är duktig på att komma ihåg sammanhang och visa
den här respekten för den andra personen.
J: Mm.
A: Det är en väldig styrka som jag har förstått att du besitter.
J: Ja. Alltså... det här att känna och visa respekt för våra medmänniskor i alla sammanhang
har varit ett av mina stora ledord, både för mig själv och för mina barn och familj. [...] Allting
startar i att jag har respekt för den andra individen eller gruppen av människor. Har jag inte
det så kommer jag aldrig att skapa nåt kraftfullt framgångsrikt team, jag kommer aldrig att
få individerna i teamet att ta det ansvar jag vill dom ska ta och alltihopa betyder att vi
kommer aldrig nå dom målen vi sätter upp. Så respekt, och det är ju så att svenska
samhällets grundstenar det var faktiskt solidaritet, respekt för individen och en beredskap att
hjälpa den svaga, den som inte klarar sig på egen hand på ett eller annat sätt. Det är dom
svenska grundpelarna.
(A= Alexander Pärleros, J= Jan Carlzon)

Carlzon visar i sitt sätt att uttrycka sig hur respekt är grunden för att få människor att
ta ansvar, samarbeta framgångsrikt och nå uppsatta mål. Respekt är således en viktig
förutsättning för att det socialt konstruerade kollektiva ledarskapet ska fungera.
Carlzon talar dessutom om solidaritet, respekt och beredskap att hjälpa de svaga som
grundstenar i det svenska samhället.
Även Azita Shariati betonar vikten av att utgå från respekt, oavsett relation. Detta
uttrycker hon i ett sammanhang då Pärleros presenterar en fiktiv situation som hon ska
reagera på:
A: Vi tar ett läge då där... jag kommer in och ställer ganska mycket frågor. Och innerst inne
vet du att jag kan dom här frågorna själv, men jag kommer och ställer alla dom här
frågorna.
Z: Mm. Men då måste jag fråga varför, därför att det måste finnas ett syfte med det här. Är
det såhär att jag som chef inte har sett dig, du vill ha uppmärksamhet, då måste jag tänka
73

Elin Pajunen
på mitt också ledarskap hur jag har sett dig, har jag gett dig den uppmärksamheten som
du behöver? Eller vill du kontrollera mig som chef? Och då får jag ställa en motfråga. Då
kommer jag bolla tillbaka till dig och fråga: ’Vad tycker du?’ Istället för att svara på det. Så
jag tror att det här är det man lär sig som chef väldigt mycket. Men jag tror att innan man
kommer dit, då behöver man som ledare och chef skapa en plattform med sina
medarbetare, oavsett i vilken position man är. [...] Att man pratar om sina förväntningar,
därför att förväntningarna är saker som man inte talar helst om då. Man har vissa
uppfattningar, man pratar inte om dom. Jag säger som chef, eller som partner, det är även
i privatlivet, om jag har respekten i botten, om vi kan prata med varandra, om vi kan prata
om olika lösningar, då behöver du inte testa mig hela tiden. Jag tror att det är när såna
situationer kommer, då har man inte gjort om man säger så första stegen rätt.
(A= Alexander Pärleros, Z= Azita Shariati)

I exemplet talar Shariati även om betydelsen av att se och uppmärksamma
medarbetaren. Betydelsen av ledarens närvaro är något som Shariati vid flera tillfällen
poängterar:
A: Hur blir man en bra ledare då skulle du säga?
Z: [...] Du är närvarande. Du ser dina medarbetare, du hör dina medarbetare, du bryr dig.
Jag tror att det är där. Närvaron är väldigt viktig. Samtidigt att du har modet att fatta beslut.
Därför att jag upplever, när mina medarbetare kommer till mig, då behöver dom stödet från
mig, eller dom behöver ett beslut. Annars hade dom löst det.

(A= Alexander Pärleros, Z= Azita Shariati)

Diskussionen om betydelsen av ledarens närvaro framkommer i någon mån i de flesta
av de analyserade avsnitten. Även Bengtsson belyser ämnet i ett samtal om hans tid
som vd:
”Och så jag försökte ju vara väldigt närvarande, var ute i butikerna, träffade folk, kramade
folk, liksom var tacksam över att man lägger en tredjedel av ditt liv på det här företaget.”
(Fabian Bengtsson)

74

Elin Pajunen
Bengtssons beskrivning kan relateras till Badaraccos (2002) skildring av den
postheroiska ledarens vardagsaktiviteter där att småprata med och uppmärksamma
medarbetarna är centralt.

4.3 SPÄNNINGAR MELLAN HEROISKT OCH POSTHEROISKT
LEDARSKAP
Som redan tidigare konstaterats innehåller analysen en rad spänningar mellan heroiskt
och postheroiskt ledarskap, vilket är naturligt med tanke på ämnenas relation till
varandra. I detta avsnitt har jag dock valt att fokusera på två typer av spänningar där
ledarskapets paradoxer (Rehn 2018) medvetet eller omedvetet blir tydliga. I den ena
typen av exempel betonar jag sådana fall där en och samma person talar om ledarskap
genom att samtidigt behandla två ytterligheter av ledarskapsideal som viktiga. Den
andra typen av exempel berör sådana situationer där det i konversationen mellan
Pärleros och gästen uppstår en spänning i synen på ledarskap. Spänningarna mellan
heroiskt och postheroiskt ledarskap presenteras liksom i föregående avsnitt enligt
tema. Först behandlas spänningar mellan idealen att vara emotionell versus rationell
som ledare samt paradoxer i att se ledarskap som å ena sidan individuellt och å andra
sidan kollektivt. Därefter diskuteras spänningar i hur familj och arbete värdesätts.
Slutligen diskuteras ledarens utveckling från heroisk till mer postheroisk.

4.3.1 Ledaren som emotionell versus rationell
En av ledarskapets paradoxer är tanken om att den goda ledaren ska vara en analytisk
tänkare, men samtidigt lyssna på sin intuition (Rehn 2018). Detta kan ses som en
spänning mellan det heroiska ledarskapets tanke om att rationalitet ska styra
handlandet (Calvert & Ramsey 1992) och den postheroiska betoningen på det
emotionella (Fletcher 1994). Denna typ av motsättning blir uppenbar i Bengtssons
uttalanden om beslutsfattande i företag. I början av avsnittet frågar Pärleros om
Bengtsson har några övningar eller liknande som han gör för att hålla sig lugn i en
75

Elin Pajunen
vardag med mycket beslut. Bengtsson svarar att han inte håller på med yoga eller
liknande för att hållas lugn. Han gillar när det är mycket beslut som ska fattas och
betonar att:
”När man har en känsla för nånting, nånting känns rätt, så ska man genomföra det och
korrigera i efterhand”
(Fabian Bengtsson)

Bengtssons uttalande kan tolkas som en uppmaning till lyssnarna att följa sin intuition,
göra det som känns rätt i beslutssituationer. Samtidigt som Bengtsson talar för att följa
intuitionen och den rätta känslan betonar han hur han själv guidas av rationellt och
logiskt tänkande. Detta blir tydligt efter en diskussion om den fruktansvärda
kidnappningen som Bengtsson varit med om. Pärleros frågar ifall Bengtsson såg
annorlunda på livet efteråt, om han började skala bort något eller prioritera annorlunda
i livet. Bengtsson talar om att inte lägga energi på sådant man inte kan påverka och att
ta tag i saker som retar en:
F: Om det retar dig, säg det. Tro inte att det blir en förändring, för det är ju ingen annan
som ser det. Och det är just det här, försök inte lägga för mycket energi på det som retar
dig. Var konstruktiv istället och hitta lösningar. Och då jag fattat ett beslut då sitter inte jag
och säger såhär: ’Oj vad skönt att beslutet är fattat’. Jag tänker vad är konsekvenserna av
det beslutet. Jag vill hela tiden va förberedd för nästa eventuella, nåt som kan uppkomma.
För det beslutet är aldrig fullständigt för resten av livet. Så jag står inför ett faktum, det här
är det bästa jag kan göra av det nu och sen så fattar jag beslutet och börjar direkt jobba
såhär okej vad händer om det inte blir som jag hade tänkt, för att va förberedd på det för
att kunna agera. Då blir du rätt vass. För du förbereder dig hela tiden på värre scenarier.
A: Och du gör det automatiskt hela tiden i typ dom flesta situationer?
F: Aa. Jag kan ju redan när jag kör bil, vad händer om jag kör in där egentligen, haha, finns
det nån annan väg att vandra. Jag försöker hela tiden tänka vad är... vad är naturligt, vad
är rationellt, okej vad är logiskt. Om du inte kan hitta nån logik ja då är det emotionellt. Och
varför är det då emotionellt? Och sen när du vet att det är ett emotionellt beslut som har
fattats, okej hur kan jag agera på det? Och det spelar ingen roll om det är småsaker eller
om det är stora beslut, försöka tänka det hela tiden ett steg längre, eller jag gör det i alla
fall.
(F= Fabian Bengtsson, A= Alexander Pärleros)

76

Elin Pajunen
Bengtsson talar om att han hela tiden tänker vad som är rationellt, naturligt och logiskt.
Han poängterar även att han försöker identifiera om ett emotionellt beslut håller på att
fattas och funderar hur han ska agera i sådana situationer. Detta kan kopplas till Calvert
och Ramseys (1992) beskrivning av den heroiska ledaren som guidas av rationalitet,
en egenskap som särskiljer ledaren från följarna. De två exemplen visar hur Bengtsson
å ena sidan talar för att följa sin intuition och å andra sidan tänka logiskt. I Bengtssons
uttalanden finns även en spännig mellan hans påstående om hur man bör agera vid
beslutssituationer och hans beskrivning av hur han som ledare gör. När han i det första
exemplet talar om att korrigera beslut i efterhand om det visar sig att det behövs
betonar han å andra sidan i det senare exemplet att ständigt tänka steget längre, att
alltid vara förberedd på det som kan vänta runt hörnet.

4.3.2 Ledarskap som individuellt versus kollektivt
Shariati tar upp det goda ledarskapets olika sidor i ett samtal där hon förespråkar
situationsanpassat ledarskap. Hon konstaterar att hon som ledare ibland behöver vara
auktoritär och fatta egna beslut vid krislägen. Då blir hierarki viktigare än demokrati.
I andra lägen kan å andra sidan konsensus och att lyssna på andra vara den bästa
ledarskapsstilen. Detta kan relateras till det som Parush och Koivunen (2014) menar
med att ledaren ibland ska tala och ibland lyssna, ibland leda och andra gånger bli ledd:
A: Och du bedriver ju också situationsanpassat ledarskap.
Z: Mm.
A: Vad är det för nånting?
Z: Självklart beroende på vilken situation som uppstår, då behöver du ändra din
ledarskapskapsstil. Jag menar ska jag fatta ett beslut, det är ett krisläge, jag behöver fatta
ett beslut, då kan jag inte bara gå runt och fråga alla vad dom tycker. Men ska jag driva ett
strategiskt arbete, ska jag lägga en femårsplan, då självklart behöver jag informera alla,
försöka lyssna på vad de andra säger, hitta den bästa lösningen. Så att det är beroende av
situationen då behöver du bli lite annorlunda. Ibland behöver du vara auktoritär. Vi ska inte
glömma bort att det är företag, det är organisationer vi driver. Så att demokrati i en
organisation finns inte. Det är hierarki som finns inom en organisation. Och då måste du
som chef fatta vissa beslut och då måste du agera direkt. I vissa andra sammanhang
behöver du diskutera, behöver du konsensus, så att det är därför jag tror att den bästa
ledarskapsstilen det är situationsanpassat, beroende på vad som krävs.
77

Elin Pajunen
(A= Alexander Pärleros, Z= Azita Shariati)

I avsnittet med Bengtsson finns även motstridigheter likt de i föregående exempel.
Bengtsson talar dock inte uttryckligen om ledarskap i olika situationer utan mer om
ledarskap och beslutsfattande på en allmän nivå, vilket gör paradoxerna tydligare och
eventuellt omedvetna. Som redan tidigare diskuterades i samband med heroiskt
ledarskap visar Bengtssons sätt att uttrycka sig stöd för tankar om individualism i
beslutsfattande och framgång. Bengtsson talar om att han aldrig har haft problem med
mycket beslut och snarare har svårt för att olika människor tycker och tänker för
mycket. Å andra sidan betonar han att vara närvarande och lyssna på varandra mer när
han talar om ledarskap överlag:
A: Har du nån mer bok du skulle rekommendera?
F: ’From good to great’ tyckte jag var bra på sin tid. Känns inte riktigt hundra nu, men... jag
tror inte man ska läsa böcker numera, man ska bara vara närvarande och lyssna på
människor i större utsträckning.
(A= Alexander Pärleros, F= Fabian Bengtsson)

Utifrån dessa exempel finns en paradox i hur Bengtsson talar om sitt eget sätt att tänka
som ledare. Utan att vara självkritisk talar han om beslutsfattande som något många
inte ska lägga sig i och ha åsikter om. När han beskriver den goda ledaren talar han
dock emot detta genom att betona vikten av att lyssna mer på människor.
Vid några tillfällen märks en spänning i hur Pärleros och gästen har olika syn på
ledarskap som individcenterarat kontra kollektivt. I samtalet mellan Pärleros och
Nicholas Högberg blir det tydligt att Pärleros har ett starkt individfokus på ledarskap
och framgång då han tydligt betonar Högbergs roll som ledare. Detta blir synligt redan
i avsnittets introbeskrivning då Pärleros presenterar Högberg genom att säga:
”Han vände 3 från att gå i förlust till att istället vinsta flera miljarder.”
(Alexander Pärleros om Nicholas Högberg)

78

Elin Pajunen
Att uttrycka sig på detta sätt skapar en heroisk föreställning om Högberg som den stora
ledaren som kommer till front och räddar företaget i krissituationer (Senge 1990).
Högberg betonar å andra sidan det kollektiva i ledarskap och framgång, vilket redan
framgick tidigare i exemplen under postheroiskt ledarskap där Högberg understryker
ledarens coachande roll. Han ser framgång som något alla i bolaget varit med och
skapat. Ett konkret exempel på en diskussion där spänningen mellan Högbergs och
Pärleros syn på ledarskap blir uppenbar är då Pärleros ger Högberg ett fiktivt exempel
på en problemsituation som kunde uppstå i företaget:
A: [...] Jag har några olika situationer som jag hade velat se hur du reagerar på... Och vi kan
ta den första situationen. Det var en månad då ni har sålt riktigt, riktigt dåligt, så dåligt att
ni aldrig har sålt så dåligt på bolaget någonsin. Ni hamnar i en svacka. Du får ett samtal
från en i familjen Wallenberg [en ägare i bolaget] som undrar vad som händer och säger
att: ’Jag förutsätter Nicholas att du styr upp det här’. Vad gör du?
N: Ja först så svarar jag: ’Självklart’. Och sen så samlar jag mitt team och så försöker jag ta
reda på vad är det som har hänt? Vad behöver vi göra för att ändra på den här situationen?
Vilka snabba åtgärder har vi och vilka lite långsiktigare åtgärder har vi? Det ena är ju att
lösa det kortsiktigt och det brukar man kunna göra ganska snabbt bara genom att förstå
vad som har hänt. Men sen så måste man ju ta reda på om det finns nåt underliggande
som gjort att vi hamnat i den här situationen. I vårt fall kan det ju va en konkurrent som har
agerat och vi hamnar i ett taskigt läge, och det brukar man kunna hantera. Men sen kan
det ju va marknadskraft eller nånting annat, och då behöver man förstå det lite mer
långsiktiga. Men det brukar bli ett war room... i det läget. Nu har vi inte varit med om
jättemånga sådana månader, men det har ju hänt. Och då är det bara in med alla och se
till att alla sluter upp kring att nu ska vi knäcka det här.
A: Aa.
(A= Alexander Pärleros, N= Nicholas Högberg)

Pärleros utgår i sitt sätt att formulera sig från att det är Högberg som ska styra upp
situationen, likt den heroiska ledaren förväntas göra, genom att uttrycka ”Jag
förutsätter Nicholas att du styr upp det här”. Högberg betonar däremot direkt vikten av
att genast samla sitt team, att alla ska in och tillsammans sluta upp för att lösa
problemet.

79

Elin Pajunen
4.3.3 Spänningar mellan hur de olika sfärerna familj – arbete värdesätts
Även om jag själv tar avstånd för alltför starka stereotypiska kopplingar mellan
femininitet och familjesfären till postheroiskt ledarskap (Fletcher 2004) och
maskulinitet och vikten av att producera i arbetslivet som utmärkande för heroiskt
ledarskap (Fletcher 2004; Schein 2001; Collinson & Hearn 1996) är det värt att nämna
att det i podcasten framkommer en spänning mellan de olika sfärerna arbete och familj
och hur dessa värdesätts. I en diskussion mellan Pärleros och Azita Shariati blir detta
speciellt tydligt i ett sammanhang då de talar om olikheter bland män och kvinnor som
anställda och Shariati påpekar att män och kvinnor har olika perspektiv på saker.
Shariati berättar om hur hon i jobbet upplevt att kvinnor inte är lika snabba som män
på att tacka ja till befordringar och att hon ville reda ut vad detta beror på:
Z: [...] när man blandar olikheter och sen har man ett inkluderande förhållningsätt, då blir
det bra. Därför att ifall du anställer fler kvinnor och vill att kvinnorna ska agerar som
männen, då blir det inte bra heller. Så att jämställdhet och mångfald är väldigt viktiga frågor,
men om du kan inkludera alla, det är då det blir resultatet av det. Annars har du personer
med olikheter som ska anpassa sig till en viss miljö och ska alla vara lika, tänka lika. Då bli
det inte bra utav det. Så att jag tror att för att kunna driva dom här frågorna framgångsrikt
måste man kunna ha ett inkluderande förhållningssätt och värdesätter olikheter.
A: Ni startade ju också ett nätverk för kvinnor...
Z: Mhm.
A: ... där ni pratade om massa olika typer av frågor och sådär... Ni pratar också om massa
olika typer av hinder...
Z: Mm.
A: ... Vad var det för hinder?
Z: Det är såhär att när vi bestämde 2010, vi i ledningsgruppen bestämde oss att vi ska till
2050, 2015 ursäkta, [ha] 50% kvinnor i vår ledningsgrupp och nivån under. Och det här
kommer inte av sig själv. Du behöver ett kontinuerligt arbete och aktiviteter bakom det här.
Och en av frågorna som kom upp: Varför det är så få kvinnor som söker sig till ledande
positioner t.ex. när vi annonserar tjänster? Eller varför har vi inte kvinnor som säger ja till
dom här befordringarna, befordran som kommer? Och då sa vi att är det inte bättre att vi
frågar kvinnorna. Så att vi startade den här nätverksgruppen och alla var lite fundersamma
när jag sa att det här är en nätverksgrupp bara för kvinnor. Och dom sa att: ’Det är 2012,
ska vi verkligen ha ett nätverk bara för kvinnor?’. Och då sa jag att: ’Ja, därför att jag vill
höra från kvinnor vad är det som är hindret, varför. För om du inte är medveten om dom
då kan du inte göra nånting åt det’.
A: Mm.
80

Elin Pajunen
Z: Och det kom olika... självklart det var olika typer av svar som kom, men balans i livet t.ex.
var väldigt viktigt. Att kunna lämna och hämta barn, att inte ha mötet som börjar tidigt eller
sent, att inte va tillgänglig hela tiden. Så att det kom olika typer av aktiviteter som man
behövde göra i bolaget för att kunna skapa, ge dom här möjligheterna till kvinnorna. Men
det handlar inte bara om kvinnor. Jamen även män behöver va delaktiga. Därför att utan
jämställda hem har vi inte jämställt samhälle och arbetsplats.
A: Men alla dom där sakerna som du pratade om nu, att man inte vill ha några tidiga
möten, man vill kunna åka tidigt, gå sent, det låter ju då som att man inte vill jobba stenhårt.
Z: Nej det handlar inte om det. Det handlar om en flexibilitet. Det handlar om att inte bli
fokuserad på antalet timmar man är på arbetsplatsen, det handlar om att kunna mäta som
ledare resultatet som folk levererar. Därför att om vi kan... kunna hantera det, om jag kan
hantera min arbetsuppgift, det uppdraget som jag har, och leverera det ska det inte spela
någon roll.
Z= Azita Shariati, A= Alexander Pärleros)

I denna diskussion märks en spänning i hur Shariati och Pärleros ser på de olika
sfärerna arbete och familj. Utifrån svaren i nätverksgruppen konstaterar Shariati att
många kvinnor prioriterar balans i livet genom att smidigt kunna kombinera arbete och
familjeliv. Eftersom kvinnorna menade att tidiga eller sena möten samt att behöva vara
tillgängliga hela tiden inte går ihop med familjelivet menar Shariati att företaget bör ta
detta i beaktande för att fler kvinnor ska kunna ta emot ledningspositioner, samtidigt
som hemmen, arbetsplatserna och samhället överlag behöver bli mer jämställda för att
möjliggöra detta. Det kan därmed tolkas som att Shariati som ledare försöker förena
arbets- och familjesfären och ser dem som lika viktiga. Pärleros uttrycker å andra sidan
i sitt sätt att ifrågasätta flexibiliteten i arbetstider sin klara syn på arbete som
överordnat. Att han ser undvikande av tidiga morgnar eller sena kvällar som att inte
vilja jobba stenhårt är ett tydligt uttryck för hur de två sfärerna är olikvärdigt
uppskattade där arbetet ses som viktigt och komplext medan familjesfären
representerar något obildat, medfött och mindre viktigt (Fletcher 2004).

En annan typ av spänning mellan familje- och arbetssfären kan noteras i avsnittet med
Frida Boisen. Hon säger själv att hon jobbar som tre heltidsjobb, vilket visar på att
jobbet tar upp en stor del av hennes tid. Hon menar också att jobbet finns med så fort
hon är i den vanliga miljön, dvs. hemma. Som tidigare diskuterades kan detta ses som
ett uttryck för heroisk självuppoffring då arbetet styr. Å andra sidan betonar hon
81

Elin Pajunen
familjens viktiga roll och den kraft hon får av att kramas med familjen och hon verkar
också ha tid för familjelivet:
A: Du jobbar ju verkligen extremt hårt och gör jättemycket olika saker, men vad är nycklarna
för att du inte ska bli utbränd så att du bara ska gå det här steget för långt och så blir det
bara kalabalik av allting?
B: Mm, kramar är nog ändå min nyckelkraft skulle jag vilja säga. Att få kramas med min
familj det ger mig extremt mycket kraft och det gör jag verkligen varje dag. Och sen så
bestämde jag mig den här sommaren när jag tittade tillbaka på våren och då var det också
extremt mycket jobb, det som du säger, jag vet inte, tre heltidsjobb kanske. Men då tänkte
jag nej jag ska faktiskt ta tag i min träning på ett annat sätt. Och det har jag ju börjat med
nu som du hörde, hahaha.
A: Ja, yoga.
B: Yogastarten och det vart pilatesbollar och grejer och det vart massa olika pass och ska
dra igång med min nya pt nu och, nej det känns jättebra faktiskt att jag har börjat med
dehär nya rutinerna igen, för jag vet ju hur det är. Är man väl inne i det så är det ju bara
kul, nu längtar jag ju liksom till nästa träning och den är imorgon bitti vill jag minnas vid
9.30 eller nånting. Så nu känns det kul när jag är inne i det.
A: Riktig power woman alltså.
B: Jamen hmmm, då är det härligt att det vet jag att det ger mig mer kraft. Och sen så vill
jag faktiskt på nåt vis också lyckas boka in lite fler andrum, alltså åka bort antingen bara
med min man eller med hela familjen kanske nån weekend här och där för det är just det
här komma bort från vardagen. Annars så vet jag hur det blir, då sitter jag ändå där och
jobbar så fort jag är i min vanliga miljö. Jag måste typ utomlands för att kunna huhh,
slappna av och andas djupt.
A: Mm. Tänker du mycket på din sömn, att du ska få dina timmar eller sådär?
B: Dom blir ofta väldigt få kan jag säga.
A: Hur många då?
B: Jaa... jag kanske, jag somnar ofta när jag lägger barnen kan jag säga. Och då är det
ganska tidigt, då kan det ju va niotiden eller nånting eller så, så somnar jag kanske en
halvtimma när jag lägger barnen. Och sen så vaknar jag och då kan jag ju köra till ja ett,
halv två och sen går jag upp sex. Så det blir ju ofta väldigt kort.
A: Mhm.
B: Men sen kanske jag tar igen det nån kväll.
A: Vadå, du går och lägger dig först och sen går du upp och jobbar och sen går du och
lägger
dig?
B: Ja. Det knepet, har du aldrig?
A: Jag har aldrig...
82

Elin Pajunen
B: Tvåpass, ja, jo.
A: Jamen vilken tid var det, åtta-nio?
B: Precis, då tar man första sömnpasset och då...
A: Första sömnpasset och sen går du upp vid?
B: Ja. Och sen går jag upp när jag har liksom sovit min lilla halvtimme där och då, då är jag
ju pigg och fräsch igen, hahaha.
A: Jag trodde du sov tre-fyra timmar?
B: Nej nej, utan då sover man en halvtimme och så går man ju upp och då, ja ofta behöver
jag jobba med nånting.
A: Jaha, okej okej okej.
B: Som tur är jag ju ihop med en annan dåre som jobbar lika mycket som jag så att, hahaha.
A: Haha, aa härligt.
B: Så vi kan ändå ha lite kramigt och pussas och kanske unna oss och gå bort och ta en
kaffe i nåt annat rum och ta en liten paus och bara ha roligt och prata om nåt annat eller
mysa lite. Och sen kan vi komma tillbaka och köra igen.
A: Okej.
B: Och sen går man och lägger sig.
(A= Alexander Pärleros, B= Frida Boisen)

Boisen talar om hur barnen ger henne många idéer för jobbet och hur hon sitter uppe
med sin man och kombinerar kvalitetstid på tu man hand med att samtidigt jobba. Detta
kan ses som ett uttryck för att gränsen mellan arbets- och familjesfären delvis suddats
ut då hon kan ägna sig åt båda samtidigt och det ena stöder och ger kraft för det andra.
Boisen redogör också för hur barnen och jobbet styr ”sovpassen” vilket är ett annat
uttryck för hur jobbet och familjelivet flätats samman. Pratet om att på kvällen efter
att ha nattat barnen fortsätta jobba och att unna sig en kaffepaus med sin man där de
talar annat än jobb kan ändå ses som speciellt. Att ta en kaffe med sin man i hemmet
är i allra högsta grad relaterbart till familjesfären, men samtidigt verkar jobbet styra då
detta ses som att ”unna sig”. Med detta uppstår en konflikt mellan den heroiska
självuppoffringen där arbete prioriteras framför familj och dess motsats, att värdesätta
familjen och relationerna.

83

Elin Pajunen

4.3.4 Från offentlig person till en i mängden
En intressant observation i avsnittet med Fabian Bengtsson är hans utveckling under
sina 13 år som vd. Han går, i alla fall utåt sett, från att vara den heroiska ledaren inom
familjeföretaget Siba till att anta en mer tillbakadragen roll inom NetOnNet. Avsnittet
med Bengtsson är det avsnitt som innehåller i särklass flest kopplingar till heroiskt
ledarskap och många av dessa uttryck har presenterats tidigare i analysen. Han har
gjort stora uppoffringar, bl.a. genom att prioritera företaget framför familjen och offrat
sin heder genom att använda sin egen person i Sibas reklamkampanjer. Dessutom
betonar Bengtsson sin personliga betydelse för företagets framgång. De flesta heroiska
berättelser härrör sig till Siba-tiden. Tydliga uttryck för postheroiskt ledarskap är
relativt sällsynta i avsnittet, men Bengtssons berättelse om hur man efter att Siba köpt
upp NetOnNet tillämpat delat ledarskap för att få verksamheten på fötter är ett
påtagligt exempel på betoningen av det kollektiva i ledarskapet. Det finns flera bevis
för att Bengtssons roll som ledare förändrats efter att NetOnNet kommit med i bilden.
Detta blir exempelvis tydligt då Pärleros tar upp att NetOnNet haft med Backstreet
Boys i en reklamkampanj och han frågar ifall Bengtsson varit inblandad:
A: Men du var inte med på inspelningen där?
F: Nej det var jag inte, utan här var det också att jag ville ju inte kliva in och va den offentliga
personen som jag varit på Siba inom NetOnNet. Utan det fick...
A: Då får ni ta en motsvarighet och då tar ni Backstreet Boys.
F: Backstreet Boys tar vi istället. Dom fick väsentligt mer betalt än vad jag fick när jag ställde
upp i linnepyjamas...
A: Hahaha.
F: ... och duvcastningen där då.
(A= Alexander Pärleros, F= Fabian Bengtsson)

Det blir klart hur Bengtsson medvetet valt att inte vara den offentliga ledaren inom
NetOnNet som han varit i Siba. Ett annat exempel på hur Bengtssons roll förändrats
kommer fram mot slutet av avsnittet då Pärleros frågar hur lyssnarna kan komma i
kontakt med Bengtsson:
84

Elin Pajunen
A: Och om man skulle komma i kontakt med dig, hur skulle man kunna göra då, eller följa
dig på olika kanaler?
F: Jag... är inte så följbar. Jag har väl också gått från att ha varit en väldigt offentlig person
i form utav att jag gjorde reklamfilmerna, jag gjorde allt annat, till att nu försöka bli lite mer
privatperson. Så jag... det är inte så ofta jag ställer upp på sånt här.
(A= Alexander Pärleros, F= Fabian Bengtsson)

Bengtssons svar bekräftar den utveckling från heroisk till postheroisk ledare som
kunnat identifieras under avsnittets gång. Som redan tidigare spekulerats är
Bengtssons personliga koppling till Siba en trolig förklaring till det heroiska
ledarskapet, eller åtminstone en bidragande orsak. Eftersom Siba varit familjens
livsverk är det emotionella bandet till företaget starkare än det band han har till
NetOnNet. Till skillnad från de övriga ledarna, bortsett från Jonas Bonnier, är
Bengtsson den enda av ledarna som varit vd för ett familjeföretag som gått i arv i flera
generationer. Det är därmed troligt att hans relation till företaget varit starkare än de
kopplingar exempelvis Azita Shariati haft till Sodexo, Nicholas Högberg haft till
mobiloperatören 3 eller Jan Carlzon haft till SAS. Den starka emotionella kopplingen
Bengtsson har till Siba förklarar således varför han varit beredd att göra stora
personliga uppoffringar för att rädda det. Han har tagit ett stort personligt ansvar för
företaget och sett sin individuella roll som efterträdare efter sin farfar och pappa som
betydelsefull, vilket gjort honom till den heroiska ledaren.
Man kan dock fråga sig varför Jonas Bonnier, som även han varit vd för ett
familjeföretag, inte konstruerar samma heroiska föreställning om ledarskap. Avsnittet
med Bonnier som gäst saknar så gott som helt uttryck för heroiskt ledarskap. Förutom
att författarskapet är centralt i avsnittet med Bonnier är troligen det faktum att Bonnier
fötts in i ett redan anrikt och framgångsrikt företag en förklaring. I avsnittet med
Bonnier framkommer till och med ett avståndstagande från familjeföretaget. Bonnier
berättar om hur han ville ge ut sin debutroman för ett annat förlag än Bonnier för att
undvika kopplingen till familjen, men att han ändå misslyckades med detta då företaget
han gett ut debutromanen för visade sig vara ägt av Bonnier. Han beskriver sin
priviligierade utgångspunkt med att vara född ”hundra meter före alla andra” som
något omvärlden inte uppskattar, vilket diskuterades tidigare i analysen. Bengtsson å

85

Elin Pajunen
andra sidan växte upp med att familjeföretaget hade det tufft och hans förfäder
kämpade hårt för att hålla företaget utanför konkurs.
Som jämförelse till Bengtssons ledarskap kan nämnas Jan Carlzons egen beskrivning
av sin utveckling som vd från heroisk till mer postheroisk i sitt sätt att vara. Detta
diskuterades mer utförligt tidigare i analysen i samband med postheroiskt ledarskap.
Carlzon själv konstaterar att det i första hand var rädsla och osäkerhet i början av
karriären som gjorde att han ville fatta beslut själv och visa sin position. Detta visar på
att det kan finnas olika motiv för heroiskt ledarskap, men i både Bengtssons och
Carlzons fall handlade det dels om starka känslor, dels om en rädsla för att förlora
något.
Att Bengtsson visar på och förespråkar olika typer av ledarskap i olika sammanhang
stöder också tanken om att ledarskap skapas och är beroende av sin kontext (Rehn
2018). Ledarskapet går inte att isolera utan att beakta omständigheterna runtomkring.
Motstridigheterna mellan hur Bengtsson talar om hur den goda ledaren ska vara och
hans egna berättelser om ledarskapet kan hänga samman med kontexten. Likt Azita
Sharitais diskussion om situationsanpassat ledarskap kan förmodligen de spänningar
som kunde identifieras i Bengtssons uttalanden förklaras med de olika roller han haft
som vd i olika sammanhang. Yttrandena i podcasten visar hur ledarskapet är fullt av
paradoxer om vad som är det goda ledarskapet. Som Rehn (2018) konstaterar har stora
ledare inte tunnelseende utan kan hålla motstridiga uppfattningar i sitt sinne utan att
deras kompentens för den skull förminskas.

86

Elin Pajunen

5 AVSLUTANDE DISKUSSION
Hurdant ledarskap framhåller då ledarna? Vilka berättelser om ledarskap och ledaren
berättar de och vilka osynliggörs? Hur bidrar Pärleros till konstruktionen av ledarskap?
I denna avslutande diskussion presenteras avhandlingens empiriska, teoretiska och
metodologiska bidrag.

5.1 PODCASTEN FRAMSTÄLLER IDEALBILDER AV LEDARSKAP –
MEN SYNLIGGÖR SAMTIDIGT PARADOXER
Podcasten kan anses framställa idealbilder av ledare där man eftersträvar svar på
frågan hur en ”bra” ledare är eller hur man kan bli det. Detta sker inte enbart genom
att det är framgångsrika ledare som diskuterar ledarskap, sådana personer som kan
vara förebilder för många lyssnare, utan det konkretiseras ytterligare genom att många
av Pärleros frågor till gästerna grundar sig i dessa idealföreställningar. Av så gott som
alla gäster frågar han hur en bra ledare är eller hur man blir en sådan, och de flesta av
gästerna ställs även motfrågor, dvs. vilka grundfel man som ledare kan göra eller vilka
misstag de själva har gjort. Podcasten och framförallt Pärleros stärker tanken om att
framgångsrikt ledarskap är direkt kopierbart, utan att desto mer fundera på kontexten
för ledarskapet. Som Rehn (2018) konstaterar går inte ledarskapskunnandet att frigöra
från sin kontext då man talar om framstående ledare, eftersom ledaren bara är en del
av något större. Att förenkla något så komplext som ledarskap till något som kan
kategoriseras som rätt eller fel oavsett sammanhang, kultur eller bransch är alldeles för
banalt. Detta kan relateras till Alvesson och Sveningssons (2003) konstaterande att
tidigare ledarskapsteori och forskning ofta bygger på antagandet att ledarskapet
produceras effektivt där relevansen i ledarskapet sällan ifrågasätts. Ledarskapsfältet
har länge haft ett starkt individfokus där den kulturella kontexten förbisetts (Barker
2001). Pärleros simplistiska framställning av ledarskap motsäger det som inom nyare
ledarskapsteori kunnat konstateras, att ledarskapet är fullt av paradoxer (Ryömä 2020;
Rehn 2018; Parush & Koivunen 2014).
Även om Pärleros behandlar ledarskap som okomplicerat synliggörs tydliga paradoxer
i ledarskap i podcasten, vilket också diskuterades i analysen. De tydligaste exemplen
87

Elin Pajunen
på dessa paradoxer visar sig då en och samma person betonar olika ledaskapsideal i
olika sammanhang, t.ex. å ena sidan rationalitet och å andra sidan intuition i
beslutsfattande. Endast vid ett tillfälle talas det uttryckligen om situationsanpassat
ledarskap, dvs. i exemplet då Azita Shariati berättar om att ledaren ibland behöver fatta
egna beslut och ibland diskutera för att nå konsensus. Det situationsanpassade
ledarskapet behandlas dock som något speciellt man bedriver och inte som en naturlig
del av ledarskap bestående av påverkansprocesser i sociala relationer (Fletcher 2004).
I studien behandlar jag i stor utsträckning heroiskt och postheroiskt ledarskap som
varandras motsatser. Det är därför värt att notera att jag på detta sätt kan antas stärka
den överdrivna dikotomiseringen av makt och påverkan som ledarskapslitteraturen
stark präglas av (Collinson 2014). Hollander (2009) konstaterar att då olikheterna i
ledarskapsinriktningarna ofta förstärks finns risken att fördelarna med en ytterlighet
överdrivs, samtidigt som de negativa aspekterna i den andra ytterligheten förstoras. De
sätt på vilka podcasten synliggör paradoxer i ledarskap visar ändå att heroiskt och
postheroiskt ledarskap delvis kan överlappa varandra där det ena inte behöver utesluta
det andra, och detta är något jag vill framhålla. Som både Rehn (2018) och Hollander
(2009) konstaterar är det ofta just detta, att kunna inkludera element från olika
ytterligheter, som framgångsrika ledare lyckas med.

5.1.1 Pärleros som framgångsförmedlare
Inte bara vad gäller ledarskap finns ett underliggande antagande om att framgången är
kopierbar

och

isolerbar,

utan

överlag

fungerar

Pärleros

som

en

slags

framgångsförmedlare, eller utger sig i alla fall för att vara det. Det faktum att
podcastlyssnarna kan prenumerera på nyhetsbrev med de bästa citaten och de bästa
tipsen från de olika avsnitten är ett uttryck för detta. Likaså kan Pärleros
framgångsturnéer där han föreläser och delar med sig av framgångstips från de över
300 podcastgästerna beskrivas som att han likt en igel sugit åt sig alla nycklar till
framgång för att sedan dela ut dem till publiken. Därutöver beskriver Pärleros sin egen
framgångshistoria i sin bok Framgångsboken, som också är tänkt att fungera som en
inspirationskälla. I podcasten läggs dessutom mycket vikt på detaljer såsom
morgonrutiner, som om dessa skulle vara avgörande för framgången. Vilka pålägg
gästerna har på frukostmackan eller vilken tid på morgonen de kör sitt yogapass är
88

Elin Pajunen
sådant som är lätt att som lyssnare ta efter, men att framgången skulle komma på köpet
bara för att man har samma rutiner som en framgångsrik vd är ingen garanti. Vissa av
gästerna visar också kritik mot podcastens och andra gästers fokus på detaljer och
rutiner. Jonas Bonnier uttrycker det exempelvis enligt följande:
”[...]när jag lyssnar på tidigare Framgångspoddar så verkar folk ha jävligt mycket att göra
på morgonen helt enkelt och väldigt såhär intresserade av såhär: ’Ja först så tar jag juice,
nej nej vänta förresten, först så dricker jag kaffe’. Och jag har liksom ingen riktig, jag är ingen
riktigt... Jag går upp och vaknar och sen är jag igång liksom, så att ja. Det var snarast det.
Känner mig lite fattig på morgonen helt enkelt”
(Jonas Bonnier)

Från början var tanken att även diskutera karriärframgång och hur de framgångsrika
personerna

talar

om

framgång

som

en

ytterligare

aspekt,

eftersom

framgångsdiskussionen är så viktig i Framgångspodden. Det fanns dock inte utrymme
för det i min avhandling, men är något som kunde utforskas vidare i fortsatta studier.

5.2 PODCASTEN STÄRKER TANKEN OM DEN HEROISKA LEDAREN
Pärleros sätt att tala om gästerna förstärker en heroisk bild av dem genom att han
beskriver ledarna i heroiska termer och ser framgång som individuell. Detta stärks
ytterligare genom podcastens upplägg då individen, i detta fall ledaren, är i fokus.
Kopplat till Grints (2010) betoning på heligheten i ledarskap som själva utrymmet som
gör att ledarskap fungerar, kan podcasten som utrymme för ledarskap anses stärka
denna helighet och tanken om den heroiska ledaren. De flesta av ledarna betonar ändå
det kollektiva och icke-heroiska, vilket framkommer både i många av deras berättelser
och i hur de talar om framgång. Denna spänning blir tydlig såväl i delar av
konversationer som i podcasten överlag.
Det finns även tecken på att Pärleros exkluderar delar av ledarskap och att han har en
aggressivt maskulin förståelse av ledarskap. Detta synliggörs bl.a. i exemplet med
spänningen mellan att värdesätta familjeliv och arbete. Pärleros överordnar arbete och
ser arbetstider som anpassas till familjelivet som att inte vilja jobba stenhårt. Genom
detta resonemang kommunicerar han ett antagande om att ledarskap inte är för alla.
89

Elin Pajunen
De sätt på vilka könskopplade stereotypier av ledarskap blir tydliga i podcasten ger
belägg för att även utgå från genus som teoretiskt fokus. Detta är något som fortsatt
forskning kunde studera vidare. Även andra teoretiska utgångspunkter kunde bidra till
värdefull kunskap. Exempelvis hur maktdimensioner synliggörs i podcasten är något
som kunde studeras vidare.

5.3 HEROISKA INSLAG I LEDARNAS BERÄTTELSER
Utifrån analysen kan konstateras att de flesta ledare beskriver en god ledare utifrån
postheroiska ledarskapsideal, utan att för den skull uttryckligen tala om postheroiskt
ledarskap. De framhåller att ledaren bör vara närvarande, respekterande och lyssna på
medarbetare, ge medarbetare ansvar och lösa problem som ett team. Likaså talar de
emot heroiska ledarskapsdrag då de beskriver misstag som en ledare kan göra eller
som de själva har gjort. Exempel på detta är Carlzons berättelse om hans
”misslyckade” första tid som vd då han betedde sig respektlöst och ville fatta alla
beslut själv. Även alltför mycket instruktivt ledarskap och att ledaren inte tror på
individen anses av podcastgästerna vara grundfel hos en ledare.
Trots att ledarna i stor utsträckning betonar postheroiska attribut för ledarskap då de
på ett allmänt plan beskriver det ”goda” ledarskapet förekommer det heroiska inslag i
deras berättelser om ledarskapet. Ett exempel på detta är Azita Shariatis berättelse om
beslutsfattande i Sodexo, där hon drog en koppling till ett amerikanskt bröllop.
Anställda hade chans att säga emot den gemensamt beslutade aktivitetsplanen, men
om de gick med på den förväntades de göra som överenskommet, annars räknades det
som tjänstefel. Detta extrema uttryck för ansvar till medarbetare är långt ifrån ett blekt
exempel på pluralitet i ledarskap. Sättet på viket hon fick en hel sal att tystna och
ifrågasätta hennes avvikande uttalande, men samtidigt lyckas med det man trodde var
omöjligt, visar på något extraordinärt. Ett annat exempel på det heroiska i de
postheroiska berättelserna är då Jan Carlzon berättar om hur skådespelarna som ett
resultat av delat ledarskap hade ”stulit” pjäsen från Ingmar Bergman. Detta gjorde att
Bergman mådde så dåligt att han var tvungen att avstå från en middag med Diana Ross.
De postheroiska berättelserna är inte typiskt gråa och tråkiga utan visar även på
heroiska ingredienser. Denna iakttagelse överensstämmer med Fletchers (2004)
90

Elin Pajunen
konstaterande att postheroiska berättelser är svåra att återskapa, eftersom det finns en
press på att berättelsen ska behålla den typiska associationen till ledarskap där
individuella handlingar, makt och kontroll står i fokus. I Shariatis berättelse om
gemensamt beslutsfattande och ansvar bevaras tanken om att ledaren har en viss makt,
då hon talade inför följarna och beslutade om konsekvenserna av deras handlingar.
Fletcher (2004) menar att den delade makten i postheroiskt ledarskap ofta bedöms som
maktlöshet och något som inte förknippas med ledare. Bergman hade förlorat makten
och kontrollen som en följd av kollektivt ledarskap, men det heroiska i berättelsen är
istället hans uppoffring av privata intressen.
Som Salovaara och Bathurst (2018) konstaterar säljer framgångsberättelser och
idealföreställningar om organisationer bättre än den dunkla verkligheten. De gripande,
känsloväckande och överraskande berättelserna är de man som lyssnare minns och vill
lyssna på. Detta märkte jag inte minst själv i analyserandet av innehållet i
podcastavsnitten. Eftersom podcaster liksom andra medier konkurrerar om lyssnarnas
uppmärksamhet blir underhållningsvärdet viktigt. Som tidigare konstaterades är
podcastlyssnande ofta ett aktivt nöje där friheten och lättheten att byta avsnitt och
program ställer krav på att varje minut ska engagera (McClung & Johnson 2010). Att
leverera saftiga historier är ett relativt lätt sätt att trollbinda lyssnaren. Det blir därför
naturligt att de heroiska berättelserna lättare sprids i media och att även postheroiska
berättelser kräver heroiska element för att fungera. Som Halsall (2016) kunnat påvisa
stärker denna typ av berättelser attraktiviteten i heroiskt ledarskap och företagsledare
blir kändisar.
Heroiska berättelser har fått stort utrymme i avsnittet med Fabian Bengtsson, viket
också blir tydligt i analysen. Det finns ändå tecken på att Bengtsson framförallt mot
slutet av sin period som vd hade en mer postheroisk inställning till ledarskap, men
berättelser som skulle synliggöra detta är likväl tämligen sällsynta. Kan det här
återigen ses som ett tecken på att hjältehistorier säljer bättre? Eftersom samtalen i
Framgångspodden styrs av de frågor som Pärleros väljer att ställa har han makten att
styra vad som betonas i avsnitten. Då podcasten är redigerad och samtalsämnena inte
är helt spontana blir bakgrunden till dessa val intressant. Som tidigare nämndes har jag
försökt kontakta Pärleros gällande bakgrundsinformation om podcastproduktionen,
men har inte fått något svar. Det skulle ha varit berikande att höra hur samtalsämnena

91

Elin Pajunen
och gästerna valts ut, samt få information om hur stor påverkningsmöjlighet gästerna
har i valet av berättelser och samtalsämnen som anses ”intressanta”.
En möjlig svaghet med studien är det faktum att jag endast valt att studera avsnitt med
prisbelönta ledare, sådana som t.ex. fått pris som årets ledare eller årets chef. Dessa
enskilda individer är sannolikt synliga ledare i organisationerna, varför postheroiska
drag av ledarskap såsom delat ledarskap där ingen är Ledaren därmed är mindre troliga
att finna i urvalet. Eftersom materialet som analyserades var relativt omfattande var
jag tvungen att göra stora avgränsningar och allt material som kunde relateras till
heroiskt eller postheroiskt ledarskap fick inte utrymme i studien. En tänkbar svaghet
är därmed att jag själv kan ha fastnat för de heroiska berättelserna i empirin och därmed
ignorerat mer färglösa exempel. Jag försökte dock under analysens gång ställa mig
kritiskt till mitt eget arbete och fundera över varför det jag valt att inkludera är relevant.

5.4 ATT STUDERA PODCASTER
Avhandlingen lyfter upp nya sätt att studera ledarskap då podcasten som empirikälla
inte tidigare synts inom ledarskapsforskningen. Podcasten lyckas nå konsumenter i
situationer där andra medier misslyckas (Ylä-Anttila 2019) och har en stark förmåga
att spegla andras tankar och livsstilar i lyssnaren (Silvala & Erkko 2019), vilket gör
mediet unikt. Studiens metodologiska bidrag öppnar samtidigt dörrar för fortsatta
studier med utgångspunkt i podcastmaterial.
Trots att jag utgått från sekundärdata i form av podcastavsnitt är det värt att notera att
min aktiva val har präglat studien, bl.a. valet av analysmetod. Exempelvis kunde en
diskursanalys gett ett annat perspektiv och möjligen avslöjat andra nyanserade detaljer
om hur ledarskap konstrueras i interaktionerna i podcasten (Fairhurst 2007). Att ta sig
an materialet med nya angreppsätt eller med andra teoretiska glasögon kan således ge
intressant ny kunskap.

92

Elin Pajunen

KÄLLOR
Abrahamsson, E. (1996). Management fashion. Academy of Management Review
21(1), s. 254–285.
Adamson, M. & Kelan, E.K. (2019). ‘Female heroes’: Celebrity executives as
postfeminist role models. British Journal of Management 30(4), s. 981–996.
Acker,

J.

(1990).

Hierarchies,

jobs,

bodies:

A

theory

of

gendered

organizations. Gender & Society 4(2), s. 139–158.
Agamben, G. (2007). Profanations. New York: Zone Books.
Alvesson, M. & Deetz, S. (2000). Doing critical management research. London;
Thousand Oaks, Calif.: Sage Publications.
Alvesson, M. & Sveningsson, S. (2003). The great disappearing act: Diﬃculties in
doing ‘leadership’. The Leadership Quarterly 14(3), s. 359–381.
Andersson, L. (2007). The long tail: How endless choice is creating unlimited demand.
London: Random House.
Andreasson, U. (2018). Nordiskt ledarskap. Köpenhamn: Nordiska ministerrådet.
Angouri, J. (2001). ”We are in a masculine profession...”: Constructing gender
identities in a consortium of two multinational engineering companies. Gender and
Language 5(2), s. 373–403.
AoIR. (2012). Ethical decision-making and Internet research 2.0: Recommendations
from the AoIR ethics working committee. URL: https://aoir.org/reports/ethics2.pdf
(Läst 11.9.2019).
Atkinson, P. & Coffey, A. (2004). Analysing documentary realities. I Silverman, D.
(red.) Qualitative research: Theory, method and practice. (2. uppl.), s. 56–75. London:
Sage.
Atkinson, R. (1998). The life story interview. London: Sage.

93

Elin Pajunen
Badaracco, J. (2002). Leading quietly: An unorthodox guide to doing the right thing.
Cambridge, MA: Harward Business School Press.
Barker, R. A. (2001). The Nature of Leadership. Human Relations 54(4), s. 469–494.
Bass, B.M. (1985). Leadership and performance beyond expectations. New York: Free
Press.
Beer, M. (1999). Leading learning and learning to lead. I Conger, J., Spreitzer, G.
Lawler, E. (red.) The leader’s change handbook, s. 127–161. San Francisco: JosseyBass.
Berg, M. (2015). Deltagande netnografi. I Ahrne, G. & Svensson, P. (red.) Handbok i
kvalitativa metoder (s. 142–155). Stockholm: Liber.
Berglund, K., Lindgren, M. & Packendorff, J. (2019). Re-theorising projectified selves
in social media: Prosumption, postfeminism and class-as-achievement. Papper
presenterad vid den nionde Making projects critical-workshopen. Västerås, Sverige
17–18.1.2019.
Berry, R. (2006). Will the iPod kill the radio star? Profiling podcasting as
radio. Convergence, 12(2), s. 143–162.
Berry, R. (2015). A Golden Age of Podcasting? Evaluating Serial in the context of
podcast histories. Journal of Radio & Audio Media 22(2), s. 170–178.
Berry, R. (2016). Podcasting: considering the evolution of the medium and its
association with the word ’radio’. The Radio Journal – International Studies in
Broadcast & Audio Media 14(1), s. 7–22.
Bertaux, D. (1981). Biography and society: The life history approach in the social
sciences (red.) London: Sage.
Bligh, M.C., Kohles, J.C. & Pillai, R. (2011). Romancing leadership: Past, present,
and future. The Leadership Quarterly 22(6), s. 1058–1077.
Bligh, M.C. & Schyns, B. (2007). Leading Question: The romance lives on:
Contemporary issues surrounding the romance of leadership. Leadership 3(3), s. 343–
360.

94

Elin Pajunen
Blom, M. & Alvesson, M. (2015). All-inclusive and all good: The hegemonic
ambiguity of leadership. Scandinavian Journal of Management 31(4), s. 480–492.
Boréus, K. (2015). Texter i vardag och samhälle. I Ahrne, G. & Svensson, P. (red.)
Handbok i kvalitativa metoder (2. uppl.), s. 157–175. Stockholm: Liber.
Bottomley, A.J. (2015). Podcasting: A decade in the life of a ”new” audio medium:
Introduction. Journal of Radio & Audio Media 22(2), s.164–169.
Bryman, A. & Bell, E. (2013). Företagsekonomiska forskningsmetoder. Stockholm:
Liber.
Burns, J.M. (1978). Leadership. New York: Harper & Row.
Calás, M.B. & Smircich, L. (1991). Voicing seduction to silence leadership.
Organizational Studies 12(4), s. 567–601.
Calvert, L.M. & Ramsey, V.J. (1992). Bringing women’s voice to research on women
in management: A feminist perspective. Journal of Management Inqury 1(1), s. 79–
88.
Carlzon, J. & Lagerström, T. (2008). Riv pyramiderna!: En bok om den nya
människan, chefen och ledaren. Stockholm: Natur & kultur.
Chen, C.C. & Meindl, J.R. (1991). The construction of leadership images in the
popular press: The case of Donald Burr and People Express. Administrative Science
Quarterly 36(4), s. 521–551.
Collinson, D. (2014). Dichotomies, dialectics and dilemmas: New directions for
critical leadership studies?. Leadership 10(1), s. 36–55.
Collinson, D. & Hearn, J. (1996). I Collinson, D. & Hearn, J. (red.) Men as managers,
managers as men: Critical perspectives on men, masculinities and management, s. 1–
24. London: Sage.
Conger, J. (1989). Leadership: The art of empowering others. Academy of
Management Executive 3 (1), s. 17–24.
Crevani, L., Lindgren, M. & Packendorff, J. (2007). Shared leadership: A postheroic
perspective on leadership as a collective construction. International Journal of
leadership Studies 3(1), s. 40–67.
95

Elin Pajunen
Crevani, L., Lindgren, M. & Packendorff, J. (2010). Leadership, not leaders: On the
study of leadership as practice and interactions. Scandinavian Journal of Management
26(1), s. 77–86.
Diefenbach, T. & Sillince, J.A.A. (2011). Formal and informal hierarchy in different
types of organization. Organizational Studies 32(11), s. 1515–1537.
Dinh, J.E., Lord, R.G., Gardner, W.L., Meuser, J.D., Liden, R.C. & Hu, J. (2014).
Leadership theory and research in the new millennium: Current theoretical trends and
changing perspectives. The Leadership Quarterly 25(1), s. 36–62.
Dubber, A. (2013). Radio in the digital age. Cambridge: Polity Press.
Döös, M., Hanson, M., Backström, T., Wilhelmsson, L. & Hemborg, Å. (2005). Delat
ledarskap i svenskt arbetsliv – kartläggning av förekomst och chefers inställning.
Stockholm: Arbetslivsinstitutet.
Elliott, C. & Stead, V. Constructing women’s leadership representation in the UK press
during a time of financial crisis: Gender capitals and dialectical tensions. Organization
Studies 39(1), s. 19–45.
Eriksson-Zetterquist, U. & Ahrne, G. (2015). Intervjuer. I Ahrne, G. & Svensson, P.
(red.) Handbok i kvalitativa metoder (2. uppl.), s. 34–54. Stockholm: Liber.
Evans, C. (2008). The effectiveness of m-learning in the form of podcast revision
lectures in higher education. Computer & Education 50(2), s. 491–498.
Fairhurst, G.T. (2007). Discursive leadership: In conversation with leadership
psychology. Thousand Oaks, CA: Sage.
Fairhurst, G.T. & Grant, D. (2010). The social construction of leadership: A sailing
guide. Management Communication Quarterly 24(2), s. 171–210.
Fellman, S., Jes Iversen, M., Sjögren, H. & Thue, L. (red.) (2008). Creating Nordic
capitalism: The business history of the competitive periphery. New York: Palgrave
Macmillan.
Fiedler, F.E. (1967). A theory of leadership effectiveness. New York: McGraw-Hill.
Fletcher, J.K. (1994). Castrating the female advantage. Journal of Management
Inquiry 3(1), s. 74–82.
96

Elin Pajunen
Fletcher, J.K. (1999). Disappearing acts: gender, power, and relational practice at
work. Cambridge, Mass.: MIT Press.
Fletcher, J.K. (2004). The paradox of postheroic leadership: An essay on gender,
power, and transformational change. The Leadership Quarterly 15(5), s. 647–661.
Florini, S. (2015). The podcast “Chitlin’ Circuit”: black podcasters, alternative media
and audio enclaves. Journal of Radio & Audio Media 22(2), s. 209–219.
Follet, M.P. (1924). Creative experience. New York: Longmans Green.
Framgångspodden.

(2020a).

URL:

https://www.framgangspodden.se/

(Läst

12.3.2020).
Framgångspodden. (2020b). URL: https://www.framgangspodden.se/Forelasning
(Läst 12.3.2020).
Framgångspodden. (2020c). URL: https://www.framgangspodden.se/#section-boken
(Läst 12.3.2020).
Friess, S. (2015). The media milestone the media (fittingly?) forgot. Columbia
Journalism Review. URL: https://www.cjr.org/analysis/podcast_milestone.php (Läst
3.12.2019).
Gardner, H. (1997). Leading minds: An anatomy of leadership. London: Harper
Collins.
Grafström, M. & Falkman, L.L. (2017). Everyday narratives: CEO rhetoric on Twitter.
Journal of Organizational Change Management 30(3), s. 312–322.
Grimes, D.S. (2002). Challenging the status quo?: Whiteness in the diversity
management literature. Management Communication Quarterly 15(3), s. 381–409.
Grint, K. (2010). The sacred in leadership: separation, sacrifice and silence.
Organization Studies 31(1), s. 89–107.
Hall, S. (1997). Introduction. I Hall, S. (red.) Representation: Cultural representations
and signifying practices, s. 1–12. London: Sage.
Halsall, R. (2016). The role of CEO (auto-) biographies in the dissemination of neoascetic leadership styles. Leadership 12(5), s. 515–537.

97

Elin Pajunen
Harald, P. (2018). Alf Rehn i ny bok: Ledarskap är fullt av paradoxer.
Hufvudstadsbladet

9.3.2018. URL:

https://www.hbl.fi/artikel/alf-rehn-i-ny-bok-

ledarskap-ar-fullt-av-paradoxer/ (Läst 2.3.2020).
Hatch, M.J., Kostera, M & Kozminski, A.K. (2006). The three faces of leadership:
Manager, artist, priest. Organizational Dynamics 35(1), s. 49–68.
Hollander, E. (2009). Inclusive leadership. London: Routledge.
Holmberg, I. & Åkerblom, S. (2001). The production of outstanding leadership – an
analysis of leadership images in the Swedish media. Scandinavian Journal of
Management 17(1), s. 67–85.
Internetstiftelsen.

(2019).

Svenskarna

och

internet

2019.

URL:

https://svenskarnaochinternet.se/app/uploads/2019/10/svenskarna-och-internet-2019a4.pdf (Läst 14.2.2020).
Isof, Institutet för språk och folkminnen. (2019). Språkrådgivning: Frågelådan. URL:
http://www.isof.se/sprak/sprakradgivning/frageladan.html?contactUserId=247.636e3
d31313232776562622c64633d73697465766973696f6e2c64633d7365&sv.url=12.68
a1020114182b182ac37ff&state=showSendMessage#Kontakt (Läst 11.2.2020).
Kapasi, I., Sang, K.J.C. & Sitko, R. (2016). Gender, authentic leadership and identity:
analysis of women leaders’ autobiographies. Gender in Management: An International
Journal 31(5), s. 339–358.
Kerr, S. & Jermier, J.M. (1978). Substitutes for leadership: Their meaning and
measurement. Organizational Behavior and Human Performance, 22(3), s. 375–403.
Khuruna, R. (2003). Searching for a corporate savior: The irrational quest for
charismatic CEOs. Princeton, NJ: Princeton University Press.
Klemettinen, R. (2018). Kielitoimiston sanakirjaan tulossa uusia sanoja. Kotimaisten
kielten keskus.
URL:https://www.kotus.fi/sanakirjat/kielitoimiston_sanakirja/ajankohtaista_kielitoi
miston_sanakirjassa/kielitoimiston_sanakirjaan_tulossa_uusia_sanoja.27237.news
(Läst 5.12.2019).
Kohvakka, R. & Saarenmaa, K. (2019). WhatsApp suosituin – some on suomalaisten
arkea iän mukaan vaihdellen.
98

Elin Pajunen
URL:

http://www.stat.fi/tietotrendit/artikkelit/2019/whatsapp-suosituin-some-on-

suomalaisten-arkea-ian-mukaan-vaihdellen/ (Läst 5.12.2019).
Lambert, L. (2002). A framework for shared leadership. Educational Leadership
59(8), s. 37–40.
Lee, M.J.W., McLoughlin, C. & Chan, A. (2008). Talk the talk: learner-generated
podcasts as catalysts for knowledge creation. British Journal of Educational
Technology 39(3), s. 501–521.
Lewis, O. (1970). Sánchez och hans barn: En mexikansk familjs självbiografi.
Stockholm: Rabén & Sjögren.
Liu, H. & Baker, C. (2016). White knights: Leadership as the heroicisation of
whiteness. Leadership 12(4), s. 420–448.
Madsen, V. (2009). Voices-cast: A report on the new audiosphere of podcasting with
specific insights for public broadcasting. ANZCA09 Communication, Creativity and
Global Citizenship, s. 1191–1210.
Markman, K. (2012). Doing radio, making friends, and having fun: Exploring the
motivations of independent audio podcasters. New Media & Society 14(4), s. 547–565.
Markman, K. (2015). Considerations- reflections and future research. Everything old
is new again: Podcasting as radio’s revival. Journal of Radio & Audio Media 22(2), s.
240–243.
Markman, K. & Sawyer, C. (2014). Why pod? Further explorations of the motivations
for independent podcasting. Journal of Radio & Audio Media 21(1), s. 20–35.
Mavin, S.A., Elliott, C., Stead, V. & Williams, J. (2016). Women managers, leaders
and the media gaze. Learning from popular culture, autobiographies, broadcast and
media press. Gender in Management; An International Journal 31(5), s. 314–321.
McClung, S. & Johnson, K. (2010). Examining the motives of podcast users. Journal
of Radio & Audio Media 17(1), s. 82–95.
McElhearn, K., Giles, R. & Herrington, J. (2006). Podcasting: Pocket guide.
Sebastopol, CA: O’Reilly.

99

Elin Pajunen
McHugh, S. (2016). How podcasting is changing the audio storytelling genre. The
Radio Journal: International Studies in Broadcasting and Audio Media 14(1), s. 65–
82.
McLuhan, M. & Fiore, Q. (1967). The medium is the message: [An inventory of
effects]. New York: Bantam Books.
Meindl, J.R., Ehrlich, S.B. & Dukerich, J.M. (1985). The romance of leadership.
Administrative Science Quarterly 30(1), s.78–102.
Mills, C.W. & Bergryd, U. (1985). Den sociologiska visionen. Malmö: Arkiv.
Nkomo, S.M. (1992). The emperor has no clothes: Rewriting “race in organizations”.
Academy of Management Review 17(3), s. 487–513.
Palmer, I. & Hardy, C. (2000). Thinking about management: Implications of
organizational debates for practice. London: Sage.
Parry, K.W. & Bryman, A. (2006). Leadership in organizations. I Clegg, S. (red.) The
SAGE Handbook of organizational studies (2.a uppl.), s. 447–468. London: Sage.
Pearce, C.L. & Conger, J.A. (2003). All those years ago: The historical underpinnings
of shared leadership. I Pearce, C.L. & Conger, J.A. (red) Shared leadership: Reframing
the hows and whys of leadership, s. 1–18. Thousand Oaks: Sage.
Pearce,

C.L.

&

Manz,

C.C.

(2005).

The

new

silver

bullets

of

leadership. Organizational Dynamics, 34(2), s. 130–140.
Perlow, L. (2003). When you say yes but mean no: How silencing conflict wrecks
relationships and companies… and what you can do about it. New York: Crown
Publishing.
Phillips, M. & Rippin, A. (2010). Howard and the mermaid: abjection and the
Starbucks’ Foundation memoir. Organization 17(4), s. 481–499.
Poddindex.

(2020).

Framgångspodden.

https://www.poddindex.se/podcasts/493 (Läst 24.3.2020).
Quirk, V. (2015). Guide to podcasting. URL:
https://www.cjr.org/tow_center_reports/guide_to_podcasting.php (Hämtad
3.12.2019).
100

URL:

Elin Pajunen
Radiomedia. (2018). Podcast, podcast: Tutkimus podcastien kuuntelusta. URL:
https://www.radiomedia.fi/sites/default/files/attachments/podcast-tutkimusradiomedia_1.pdf (Läst 5.12.2019).
Ralli, T. (2005). Missed church? Download it to your iPod. The New York Times
29.8.2005. URL: https://www.nytimes.com/2005/08/29/technology/missed-churchdownload-it-to-your-ipod.html (Läst 4.12.2019).
Rehn, A. (2018). Johtajuuden ristiriidat. Jyväskylä: Docendo.
Reicher, S. Haslam, S.A. & Hopkins, N. (2005). Social identity and the dynamics of
leadership: Leaders and followers as collaborative agents in the transformation of
social reality. The Leadership Quarterly 16(4), s. 547–568.
Riad, S. (2011). Invoking Cleopatra to examine the shifting ground of
leadership. The Leadership Quarterly 22(5), s. 831–850.
Robertson, A. (2018). Narrativanalys. I Boréus, K. & Bergström, G. Textens mening
och makt: Metodbok i samhällsvetenskaplig text- och diskursanalys, s. 219–249. (4:e
[omarbetade och aktualiserade] uppl.). Lund: Studentlitteratur.

Roos, J-P. (2005). Context, authenticity, referentiality, reflexivity: Back to basics in
autobiography. I Miller, R. Biographical research methods, vol IV (red.), s. 163–172.
London: Sage.
Ryömä, A. (2020). The interplay of heroic and post-heroic leadership: Exploring
tensions in leadership manifestations in the oscillations between onstage and offstage
contexts. Scandinavian Journal of Management 36(1).
Salovaara, P. & Bathurst, R. (2018). Power-with leadership practices: An unfinished
business. Leadership 14(2), s. 179–202.
Schein, V.E. (2001). A global look at psychological barriers to women's progress in
management. Journal of Social Issues, 57(4), s. 675–688.
Scott, J. (1990). A matter of record. Cambridge: Polity.
Sellas, T. (2012). A two-dimensional approach to the study of podcasting in Spanish
talk radio stations. The Radio Journal: International Studies in Broadcast & Audio
Media 10(1), s. 7–22.
101

Elin Pajunen
Senge, P.M. (1990). The fifth discipline: The art and practice of the learning
organization. New York: Doubleday.
Silvala, S. (Filmare) & Erkko, T. (Redigerare). (2019). Verkossa julkaistujen
podcastien suosio jatkaa kasvuaan [Video]. Finland: Yle uutisluokka Triplet. URL:
https://arenan.yle.fi/1-50072429 (Sett 20.2.2020).
Sims, D.B.P. (1993). The formation of top managers: a discourse analysis of five
managerial autobiographies. British Journal of Management 4, s. 57–68.
Sinclair, A. (2005). Doing leadership differently: Gender, power and sexuality in a
changing business culture. Carlton South, Victoria: Melbourne University Press.
Singh, N. & Krishnan, V.R. (2008). Self-sacrifice and transformational leadership:
mediating role of altruism. Leadership & Organization Development Journal 29(3), s.
261–274.
Śliwa, M., Spoelstra, S., Sørensen, B.M. & Land, C. (2012). Profaning the sacred in
leadership studies: A reading of Murakami’s A wild sheep chase. Organization 20(6),
s. 860–880.
Spinuzzi, C. (2015). All edge: Inside the new workplace networks. Chicago, IL:
University of Chicago Press.
Strannegård, L. (2007). Från det ena till det andra – om ledarskap som
översättningspraktik. I Kärreman, D. & Rehn, A. (red.) Organisation – teorier om
ordning och oordning, s. 179–194. Malmö: Liber.
Sundberg, S. (2019). Bäst just nu: Poddarna som gör dig smartare. Svenska Dagbladet
9.6.2019. Kultur, s. 4.
Sveningsson, S., Alvesson, M. & Kärreman, D. (2014). Ledarskap i kunskapsintensiva
verksamheter: Hjälteideal och vardagsmagi. I Jönsson, S. & Strannegård, L. (red).
Ledarskapsboken, s. 34–61. Stockholm: Liber.
Sveningsson, S. & Larsson, M. (2006). Fantasies of leadership: Identity work.
Leadership 2(2), s. 203–224.
Svenska Akademien. (2019). Podd. URL: https://svenska.se/tre/?sok=podd&pz=1
(Läst 5.12.2019).
102

Elin Pajunen
Svensson, P. & Ahrne, G. (2015). Att designa ett kvalitativt forskningsprojekt. I
Ahrne, G. & Svensson, P. (red.) Handbok i kvalitativa metoder (2. uppl.), s. 17–31.
Stockholm: Liber.
Swahn, J-Ö. & Borgehammar, S. (2020). Duvan som symbol. I Nationalencyklopedin.
URL: https://www.ne.se/uppslagsverk/encyklopedi/l%C3%A5ng/duvor/duvan-somsymbol (Läst 3.2.2020).
Tulley, C. (2011). IText reconfigured: The rise of the podcast. Journal of Business and
Technical Communication 25(3), s. 256–275.
Vecchio, R.P. (2002). Leadership and gender advantage. The Leadership Quarterly
13(6), s. 643–671.
Watson, T.J. (2009). Narrative, life story and manager identity: A case study in
autobiographical identity work. Human Relations 62(3), s. 425–452.
Wood, M. (2005). The Fallacy of Misplaced Leadership. Journal of Management
Studies 42(6), s. 1101–1121.
Yukl, G. (1989). Managerial leadership: A review of theory and research. Journal of
Management 15(2), s. 251–289.
Yukl, G. (2002). Leadership in organizations. Upper Saddle River, NJ: Prentice-Hall.
Öberg, P. (2015). Livshistorieintervjuer. I Ahrne, G. & Svensson, P. (red.) Handbok i
kvalitativa metoder (2. uppl.), s. 55–67. Stockholm: Liber.

103

