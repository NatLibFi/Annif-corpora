Felicia Söderlund

MATKONSUMTION I KRISTID
En fallstudie om coronapandemins inverkan på unga vuxnas matvanor

Avhandling pro gradu i internationell
företagsverksamhet
Handledare: Wilhelm BarnerRasmussen
Fakulteten för samhällsvetenskaper
och ekonomi
Åbo Akademi
Åbo 2021

ÅBO AKADEMI – FAKULTETEN FÖR SAMHÄLLSVETENSKAPER OCH
EKONOMI
Abstrakt för avhandling pro gradu
Ämne: Internationell företagsverksamhet
Författare: Felicia Söderlund
Arbetets titel: Matkonsumtion i kristid. En fallstudie om coronapandemins inverkan på unga vuxnas
matvanor
Handledare: Wilhelm Barner-Rasmussen
Abstrakt:
Till följd av coronapandemins första våg våren 2020 och restriktionerna som togs i bruk för att
förhindra spridningen av det nya coronaviruset förändrades en stor del av finländarnas vardag. Mer tid
hemma resulterade i nya typer av intressen och behov, vilket vidare utmynnade i annorlunda inköp och
förändrade köpmönster. Framför allt matkonsumtionen kom att påverkas kraftigt under krisens tre
första månader.
Individens beslut och köpmotiv omformas ofta under stora händelser eller till följd av starka känslor
såsom rädsla, vilket gör att klassiska konsumentbeteendeteorier inte alltid stämmer in i sådana
sammanhang. Målet med avhandlingen är därför att nå en djupare förståelse över vad som påverkar
konsumenterna under kriser. Syftet är således att beskriva unga vuxnas matvanor under
coronapandemins första våg våren 2020 och utreda vilka bakomliggande faktorer som påverkade deras
matkonsumtion krisens tre första månader. Detta görs genom att utveckla en modell som förtydligar
beslutsprocessen vid matkonsumtion i krissituationer.
Med hjälp av avhandlingens teori presenteras först de underliggande psykologiska faktorerna som
påverkar konsumenters beslut och köpmotiv, samt individens matvalsprocess. Den här litteraturen
kombineras sedan med teorier om konsumtion under kriser och formar avhandlingens teoretiska
referensram tillsammans med en egen teoretisk modell.
För att få svar på hur unga vuxna anser att deras matvanor och matinköp förändrades under
coronapandemins första våg har jag använt mig av kvalitativa gruppdiskussioner. Genom att analysera
det empiriska materialet framkommer att studiens deltagare påverkats av både direkta och indirekta
konsekvenser som inverkat på värdesättningen av matvalen och konsumtionen. Genom en
konsumentsegmentering utifrån livsmedelsrelaterade livsstilsfaktorer kunde vidare tre
konsumentprofiler upptäckas. Profilerna identifierade variationen av värdesättningarna i
matkonsumtionen dels som en typ av resiliens.
Med andra ord stod de unga vuxna emot krisen genom att forma sitt konsumentbeteende som en sorts
resiliens mot krisen. Resiliensen förklarar motiven, strukturer och processer bakom den dagliga
matkonsumtionen. Viktiga motiv bakom matkonsumtionen var under coronapandemin framför allt
underhållning och tidsfördriv. En annan faktor som styrde matinköpen var produkters hållbarhet och
livslängd. Ytterligare går det inom värdeprioriteringarna att se både hedonistiska och utilitaristiska
köpmotiv i form av pris, bekvämlighet, innehåll och ursprung samt njutning, känsloreglering,
traditionsenligt ätande och sällskaplighet.
Framför allt de indirekta konsekvenserna kan förändra förhållningssätten till konsumtion även över
längre sikt, vilket betyder att de unga vuxna nödvändigtvis inte genast kommer att återgå till deras
gamla vanor då krisen är över. Viktigt för företag och marknadsförare är därför att förstå individers val
och hur de fattar sina köpbeslut.
Nyckelord: konsumentbeteende, konsumtion, livsmedelskonsumtion, värderingar, beslut, kris,
lockdown, matval, matvanor, unga vuxna, covid-19
Datum: 17.5.2021
Sidoantal: 101

Innehållsförteckning
1

INLEDNING............................................................................................................ 1

1.1 Problemformulering .................................................................................................... 2
1.2 Syfte och forskningsfrågor .......................................................................................... 3
1.3. Avgränsning ............................................................................................................... 3
1.4 Metod .......................................................................................................................... 4
1.5 Centrala termer och begrepp ....................................................................................... 5
1.6 Struktur........................................................................................................................ 6
2

KONSUMENTBETEENDE OCH FAKTORER SOM PÅVERKAR

MATKONSUMTION ..................................................................................................... 8
2.1 Introduktion till konsumentbeteendeforskning ........................................................... 8
2.2 Köpbesluts- och konsumtionsprocessen av livsmedel ................................................ 9
2.3 Faktorer som påverkar livsmedelskonsumtion ......................................................... 11
2.3.1 Engagemang och vanor ...................................................................................... 12
2.3.2 Värderingar och attityder ................................................................................... 14
2.3.3 Utilitaristiska och hedonistiska köpmotiv .......................................................... 14
2.3.4 Personlighet och livsstil ..................................................................................... 16
2.4 Konsumentens matvalsprocess ................................................................................. 17
2.5 Konsumentsegmentering ........................................................................................... 18
2.6 Sammandrag.............................................................................................................. 19
3

KONSUMTION I KRISTID ................................................................................ 21

3.1 Olika typer av kriser och deras inverkan på konsumtion .......................................... 21
3.2 Ekonomiska kriser och konsumtion .......................................................................... 23
3.2.1 Direkta och indirekta konsekvenser ................................................................... 24
3.2.2 Den förändrade köp- och konsumtionsprocessen .............................................. 26
3.2.3 Resiliens ............................................................................................................. 26
3.2.4 Ramverk för konsumtion och kriser................................................................... 27

3.3 Coronapandemin i Finland ........................................................................................ 28
3.3.1 Uppfattningar och attityder ................................................................................ 30
3.3.2 Förändrad konsumtion ....................................................................................... 31
3.4 Livsmedelskonsumtion i kristid ................................................................................ 32
3.5 Sammandrag och teoretisk modell ............................................................................ 33
4

METOD.................................................................................................................. 36

4.1 Metodval ................................................................................................................... 36
4.2 Urval.......................................................................................................................... 38
4.3 Utformning av frågor och anvisningar för gruppintervju ......................................... 40
4.4 Datainsamling ........................................................................................................... 42
4.5 Databearbetning och analysmetod ............................................................................ 43
4.6 Metoddiskussion ....................................................................................................... 45
4.7 Sammandrag.............................................................................................................. 47
5

RESULTAT ........................................................................................................... 48

5.1 Unga vuxnas relation till matlagning ........................................................................ 48
5.2 Matvanor och livsstil ................................................................................................. 51
5.3 Måltidens betydelse................................................................................................... 54
5.4 Attityder mot matkonsumtion ................................................................................... 58
5.5 Sammandrag.............................................................................................................. 62
6

ANALYS ................................................................................................................ 63

6.1 Bakomliggande faktorer som påverkar unga vuxnas matkonsumtion ...................... 63
6.2 Coronapandemins inverkan på unga vuxnas matvanor............................................. 65
6.3 Unga vuxnas matkonsumtionsprocess under coronapandemin................................. 69
6.4 Sammandrag.............................................................................................................. 75

7

SAMMANFATTNING ......................................................................................... 78

7.1 Summering av avhandlingen ..................................................................................... 78
7.2 Implikationer ............................................................................................................. 82
7.3 Kritisk överblick och förslag på vidare forskning..................................................... 85
REFERENSER................................................................................................................ 87
BILAGA 1: INTERVJUGUIDE ..................................................................................... 93
BILAGA 2: MANUS FÖR GÄSTFÖRELÄSNING ...................................................... 96

1

INLEDNING

Under våren 2020 fastställdes att undantagsförhållanden rådde i Finland. Till följd av den
världsomfattande

coronapandemin

avbröts

all

närundervisning

och

offentliga

sammankomster begränsades. Finländarna ombads undvika vistelse på allmänna platser
och vidare stängdes museer, teatrar, bibliotek, samlingslokaler och idrottsanläggningar
(Statsrådet, 2020a). Därutöver godkändes en lagändring som även slog igen dörrarna på
hela landets restauranger, barer och kaféer (Statsrådet, 2020b). Förutom att de utfärdade
restriktionerna hade stora följder på den psykiska, fysiska och sociala hälsan, förändrades
vardagen för många individer som längre inte kunde utföra aktiviteter utanför hemmet i
samma mån som tidigare (Brooks m.fl., 2020). Således ledde spridningen av
coronaviruset till nya rutiner för en stor del av befolkningen (Korkman m.fl., 2020).
Mer tid hemma resulterade för flera konsumenter i nya typer av intressen och behov,
vilket i sin tur utmynnade i annorlunda inköp och förändrade köpmönster (Colliander &
Rosengren, 2020). Faktorer såsom obekanta värderingar, köpmotiv, tankar och känslor
kom tillsammans med krisens direkta och indirekta konsekvenser att påverka vad
konsumenterna prioriterade, vilket ytterligare formade konsumentbeteendet (Korkman
m.fl., 2020; Koos m.fl., 2017).
Företag, organisationer och myndigheter behöver vara observanta för hur konsumenter
och konsumtionsmönster påverkas av förändring och det är därför ytterst viktigt att få en
inblick i konsumenternas vardag och verklighet (Ekström m.fl., 2017). En sådan insyn
kan fås genom att till exempel undersöka tankar, känslor, beteende och omgivning för att
upptäcka bakomliggande värderingar samt attityder kring sådant som föregår och följer
ett köp även under kriser (Colliander & Rosengren, 2020).
Ett sätt att undersöka förändrad konsumtion är genom maten vi äter. Matkonsumtion i
krissituationer har tidigare uppmärksammats i samband med forskning om till exempel
naturkatastrofer och lågkonjunkturer (t.ex. Forbes, 2017; Griffith m.fl., 2016).
Huvudsakligen har fokus legat på att undersöka inköpsaspekten av konsumtion i stället
för att uppmärksamma konsumenternas värderingar eller de olika stadierna i
konsumtionsprocessen (Alonso m.fl., 2013). Dessutom har det sociala, kulturella,
ekonomiska och institutionella sammanhanget där konsumtionen sker ofta blivit helt och

1

hållet förbisedd (Koos m.fl., 2017). Enligt Furst m.fl. (1996) styrs individens
matkonsumtion av bland annat ideal, personliga faktorer, resurser, sociala ramverk och
själva matkontexten. Med andra ord är förväntningar, känslor, tid och pengar, personer i
omgivningen samt omgivande omständigheter viktiga faktorer som påverkar matvalen.
För att få en djupare förståelse om matkonsumtionen under kriser är det därför viktigt att
fånga, beskriva och analysera förändringarna inom dessa områden (Ekström m.fl., 2017).
1.1 Problemformulering
Individens beslut och köpmotiv omformas ofta under stora händelser eller till följd av
starka känslor såsom rädsla, vilket gör att klassiska konsumentbeteendeteorier inte alltid
stämmer in i sådana sammanhang (Yuen m.fl., 2020). För att förstå konsumentbeteenden
i krissituationer är det följaktligen inte tillräckligt att endast beakta direkta konsekvenser
och statistik över faktisk konsumtion utan även viktigt att undersöka de bakomliggande
faktorerna för en djupare förståelse (Ekström m.fl., 2017).
Under normala omständigheter är till exempel vanor och rutiner ett av de mest
väldefinierade mönstren för konsumentbeteendet (Aspara, 2020). Till stor del använder
sig individen av samma produkter och tjänster, framför allt vad gäller matinköp
(Steenkamp, 1993). Under kriser blir konsumenter dock ofta mer sparsamma och
medvetna om deras pengar (Sharma & Sonwalkar; 2013). Även om de fortfarande har
råd, väljer många konsumenter att trappa ner på sina köp, för att konsumera endast
nödvändiga produkter eller eventuellt ersätta ofta köpta varumärken med billigare
alternativ (Aspara, 2020). Således kan även de mest grundläggande mönstren i
konsumentbeteendet förändras (Nistorescu & Puiu, 2009).
Enligt Nistorescu och Puiu (2009) lägger konsumenterna i en krissituation också mer tid
på att jämföra olika produkter och att göra kompromisser utifrån pris och kvalitet.
Köpprocessen kan därför omvandlas från ett invant beteende till en högengagemangsvana
(Aspara, 2020). Således kan ett köpbeteende som innan en kris inte baserats på
omfattande beslutsregler eller informationssökning utvecklas till en mer avancerad
process (Koos m.fl., 2017).
Hall m.fl. (2020) menar att även om coronakrisen är världsomfattande är det viktigt att
undersöka pandemins lokala effekter för att bygga upp en systematisk förståelse av följder
2

och konsekvenser. Därför behövs även kunskap om finländska konsumenter för att bidra
med information om deras sätt att konsumera i kriser. Därtill är det viktigt att undersöka
konsumenters beteende och attityder regelbundet för att kunna förstå de psykologiska
faktorer och beslut som eventuellt riskerar att förändras i krissituationer (Quelch & Jocz,
2009). Särskilt relevant blir det därför att undersöka hur konsumentbeteendet påverkats
av coronapandemin. Dessutom representerar konsumtion i krissituationer ett relativt
outforskat område inom konsumentbeteendeforskning (Koos m.fl., 2017).
1.2 Syfte och forskningsfrågor
Syftet med avhandlingen är att beskriva unga vuxnas matvanor under coronapandemins
första våg våren 2020 och utreda vilka bakomliggande faktorer som påverkade deras
matkonsumtion krisens tre första månader. Detta görs genom att utveckla en modell som
förtydligar beslutsprocessen vid matkonsumtion i krissituationer. Utifrån syftet har
följande forskningsfrågor formulerats:
-

Vilka bakomliggande faktorer kan påverka konsumtion i krissituationer?

-

Hur anser unga vuxna att deras matvanor och matinköp förändrades under
coronapandemins första våg?

-

På vilket sätt går det att beskriva konsumtionsprocessen av mat i krissituationer?

-

Vad är de övergripande lärdomarna som kan dras av unga vuxnas matkonsumtion
under

coronapandemin

för

att

förstå

hur

krissituationer

påverkar

konsumentbeteendet?
Målet med avhandlingen är således att presentera de största förändringarna i unga vuxnas
matkonsumtion under våren 2020 genom att utreda vilka faktorer och underliggande
motiv som påverkar konsumentbeteendet i krissituationer. En viktig fråga för handeln är
bland annat hur långvariga förändringarna i konsumtionsmönstren kan tänkas bli vilket
sammanfattningsvis diskuteras i avhandlingens analyskapitel.
1.3. Avgränsning
Att undersöka matvanor och matkonsumtion fungerar i sig som en avgränsning för att
förstå konsumenternas liv och omgivning. Ytterligare avgränsas avhandlingen genom att
undersöka unga vuxna universitetsstuderande. Enligt Pikturnienė och Urbonavičius

3

(2015) samt Alonso m.fl. (2015) påverkas framför allt unga konsumenter av ekonomiska
kriser. Även SVT (Fahlberg, 2020, 12 oktober) och HBL (SPT, 2021, 16 februari)
rapporterar att coronakrisen slagit särskilt hårt mot unga. Kamenidou m.fl. (2019) menar
att det dessutom är oerhört viktigt att förstå matval och konsumentbeteenden hos unga
vuxna eftersom dessa i framtiden kommer ha stor inverkan på hur konsumtionen
utformas. Coronakrisen används som fall för att exemplifiera hur konsumtion kan
förändras i krissituationer och fungerar därför ytterligare som en avgränsning.
1.4 Metod
Avhandlingens kontext utgörs av vad som styr individens matkonsumtion och ytterligare
konsumentbeteende i krissituationer. Den teoretiska referensramen utgår därför från
tidigare forskning inom dessa områden. Först definieras konsumentbeteende och sedan
presenteras köpbesluts- och konsumtionsprocessen samt de underliggande psykologiska
faktorerna som påverkar konsumentens beslut och köpmotiv vad gäller matkonsumtion.
Ytterligare

presenteras

människans

matvalsprocess

och

fördelarna

med

konsumentsegmentering. Målet med avhandlingens andra teorikapitel är att behandla
konsumtion i krissituationer för att få en djupare förståelse av hur konsumtionsmönstren
kan påverkas av oväntade händelser. Coronapandemin fungerar som ett fall för att ge
exempel på hur kriser kan påverka konsumtion. Den teoretiska referensramen
sammanfattas med en egen modell för att skapa en djupare förståelse av matkonsumtion
i krissituationer. I modellen kombineras Koos m.fl. (2017) ramverk för kriser och
konsumtion samt Furst m.fl. (1996) modell för individens matvalsprocess.
Avhandlingens teorikapitel besvarar även den första forskningsfrågan.
För att samla in det empiriska materialet används en kvalitativ datainsamlingsmetod.
Viktigt då man studerar konsumtion är enligt Ekström m.fl. (2017) att ta i beaktande
konsumenters tankar och hur de pratar om till exempel inköp eller förhåller sig till sådant
de väljer att konsumera. Därför har gruppdiskussioner valts som den huvudsakliga
metoden för att samla in data. Studiens 31 deltagare är universitetsstuderande i olika
åldrar och utformar tillsammans sju grupper. Den andra forskningsfrågan besvaras
utgående från studiens resultat. Resultatet presenteras och analyseras ytterligare med
hjälp av den teoretiska referensramen och den egna modellen över matkonsumtion i
kriser. Analysen besvarar även den tredje forskningsfrågan. Avslutningsvis sammanfattas

4

avhandlingen med studiens sista forskningsfråga och en genomgång av de mest
betydande slutsatserna och upptäckterna.
1.5 Centrala termer och begrepp
Konsument
En person som regelbundet köper och använder varor och tjänster. Konsumtion kan gälla
allt från boende till transport, mat och underhållning. Det här gör i princip alla människor
till konsumenter i olika utsträckning. (Ekström m.fl., 2017)
Konsumentbeteende
Som vetenskapligt ämne handlar konsumentbeteende om vad som sker innan, under och
efter ett köp, vilket omfattar till exempel konsumentens rutiner, köpmotiv, attityder och
värderingar (Jansson-Boyd, 2010).
Konsumtion
Ordet konsumtion härstammar från latinets consumere, att använda. (Ekström m.fl.,
2017) I avhandlingen ligger utgångspunkten på matkonsumtion, d.v.s. de företeelser och
upplevelser som hör måltiden till.
Kris
Ordet kris har olika betydelser i olika sammanhang. Den här avhandlingen fokuserar
framför allt på kriser ur ett konsumtionsperspektiv. Kriser är händelser som avviker från
det normala och innebär en allvarlig störning eller risk (Kutak, 1938).
Matvanor
Matvanor syftar på individers kost och vilka livsmedel de bestämmer sig för att äta
(Steenkamp, 1993). I avhandlingen innefattar begreppet även rutiner och handlingssätt i
samband med måltiden till exempel matval och inköp samt kontexten där detta sker.

5

Resiliens
Förmågan att stå emot och återhämta sig från påfrestningar kallas resiliens. Ordet kommer
från engelskans resilience, som också kan betyda elasticitet eller spänst (Hall & Lamont,
2013). Resiliensen avslöjar hur förberedd en aktör (till exempel individ, organisation eller
land) är på att hantera motgångar (Meriläinen, 2020).
Ung vuxen
I avhandlingen används begreppet ung vuxen synonymt med universitetsstuderande och
syftar på studiens deltagare mellan åldrarna 20 och 32, med en medelålder på 22 år.
1.6 Struktur
I det första teorikapitlet, kapitel två, presenteras olika perspektiv av konsumtion och
konsumentbeteende med fokus på livsmedel. Kapitlet inleds med att beskriva individens
köpbesluts- och konsumtionsprocess. Därefter behandlas engagemang, vanor,
värderingar och attityder, motiv samt personlighet och livsstil. Slutligen presenteras
konsumentens matvalsprocess och konsumentsegmentering. Målet med kapitlet är att ge
läsaren en helhetsbild över de bakomliggande faktorerna som påverkar individens
matkonsumtion.
Kapitel tre fokuserar på konsumtion i kristid. Förändrat konsumentbeteende i kriser
presenteras mer ingående med hjälp av tidigare litteratur om ämnet samt Koos m.fl.
(2017) modell för kriser och konsumtion. I slutet av kapitlet presenteras avhandlingens
fall: coronapandemin, för att exemplifiera hur kriser kan påverka konsumtion.
Teorikapitlen knyts ihop med en egen modell över matkonsumtionsprocessen i
krissituationer.
I kapitel fyra motiveras och beskrivs grundligt de val som gjorts gällande avhandlingens
undersökningsmetodik. Alla steg av datainsamlingen presenteras noggrant tillsammans
med information om hur materialet har bearbetats och analyserats. Sammanfattningsvis
diskuteras och utvärderas undersökningens metod och resultatens trovärdighet.

6

Avhandlingens resultat presenteras i kapitel fem och bygger på svaren från de sju
gruppdiskussionerna. Resultatet presenteras med hjälp av citat från deltagarna.
I kapitel sex sker analysen av avhandlingens resultat med stöd av den teoretiska
referensramen och den egna modellen som tidigare presenterats i avhandlingen.
Pro gradu-avhandlingen sammanfattas slutligen i kapitel sju. Undersökningens syfte,
problemformulering och forskningsfrågor jämförs med resultatet som beskrivs i korthet.
Kapitlet reflekterar även över studiens implikationer för praktisk marknadsföring samt
relevans för forskning och samhälle. Avslutningsvis uppmärksammas eventuella brister
och förslag på vidare forskning ges.

7

2

KONSUMENTBETEENDE OCH FAKTORER SOM
PÅVERKAR MATKONSUMTION

Det första teorikapitlet handlar om konsumentbeteende och matkonsumtion. Till en
början ges en kort definition av konsumentbeteende, därefter presenteras köpbesluts- och
konsumtionsprocessen samt underliggande psykologiska faktorer som påverkar
konsumenters beslut och köpmotiv. Ytterligare presenteras individens matvalsprocess
och slutligen tas vikten av konsumentsegmentering upp.
2.1 Introduktion till konsumentbeteendeforskning
Begreppet konsumentbeteende kommer från den engelska benämningen consumer
behaviour och syftar på ett forskningsområde inom marknadsföring (Ekström m.fl.,
2017). Som vetenskapligt ämne handlar konsumentbeteende inte bara om beteende, utan
berör även det som sker innan, under och efter ett köp, såsom till exempel konsumenters
rutiner,

attityder

och värderingar

(Jansson-Boyd,

2010).

Ytterligare innebär

konsumentbeteende samspelet mellan känslor, tankar, beteende och omgivning, ofta i
ständig förändring (Schiffman & Wisenblit, 2015). Ordet konsumtion härstammar från
latinets

consumere,

vilket

betyder

att

använda,

trots

allt

omfattar

konsumentbeteendeforskningen mycket mer än så, allt från att längta efter något,
förberedelserna av ett köp samt att äga, använda och underhålla med mera (Ekström,
m.fl., 2017).
Ekström m.fl. (2017) delar in konsumentbeteendeforskningen i två övergripande
teoretiska fält för att förklara hur synen på konsumtion och konsumenter skiljer sig åt.
Dessa fält är teorier om konsumentens psykologi och beslut, samt teorier om
konsumtionskultur och konsumtionspraktik. Den här avhandlingen kommer främst att
fokusera på teorier om konsumentens psykologi och beslut, men även kulturella principer
och meningar tas upp eftersom dessa utgör en viktig del av matkonsumtionen. Vad gäller
matval påverkas dessa till stor del av individens uppväxt samt vilka regler, normer och
sociala koder som berör sammanhanget (Furst m.fl., 1996), vilket gör sociala strukturer
till en central del. Därför behandlas även konsumtionspraktik i viss mån. I fokus ligger
trots allt beslutsfattande och vad som påverkar dessa beslut.

8

2.2 Köpbesluts- och konsumtionsprocessen av livsmedel
Maten vi äter spelar en central roll i våra liv. För vissa fungerar den som en källa för att
tillfredsställa fysiologiska och psykologiska behov såsom hunger eller stress, och för
andra har den en social mening (Furst m.fl., 1996). Maten har dessutom en kulturell
funktion samtidigt som den speglar individens resurser i form av tid, pengar och kunskap
(Steenkamp, 1993). Attityder kring mat formas redan under individens uppväxt och
influeras ytterligare av människor i omgivningen (Furst m.fl., 1996). Varje individ har
därför olika erfarenheter kring mat och på så sätt även olika förväntningar på måltiden
(Stroeble & Castro, 2004). Dagens konsumenter fattar ytterligare beslut om
matkonsumtion, inte bara på basen av rutiner eller egna intressen, utan många gånger
utgående från kollektiva och mer långsiktiga mål som kan gälla till exempel miljövänliga
val eller förespråkande av hälsofrämjande produkter (Van Strien & Koenders, 2012).
Matkonsumtion handlar för flera individer inte endast om att spara tid och ansträngning,
utan fokus förflyttas ofta till att exempelvis konsumera produkter med subjektiva,
hedonistiska och symboliska egenskaper (Van Strien & Koenders, 2012). Varor med
endast objektiva och konkreta fördelar ersätts lätt av andra sorters produkter även om de
traditionella inköpskriterierna såsom pris och smak ofta förblir avgörande (Sproesser
m.fl., 2018).
För att förstå köpbeslutsprocessen används ofta en modell bestående av de fem stadierna
behovsupptäckt, informationssökning, utvärdering av alternativ, köpbeslut och
efterköpsbeteende (Ekström m.fl., 2017). Behovsupptäckt eller problemidentifiering
innebär att konsumenten upplever ett behov genom intern eller extern stimuli. Dessa
motivationskrafter kan utgöras av till exempel hunger och törst eller längtan efter en god
måltid på restaurang (Jansson-Boyd, 2010).

Figur 1. Köpbeslutsprocessens fem faser (Ekström m.fl., 2017)

9

Konsumenten som befinner sig i informationssökningsfasen går igenom tidigare
upplevelser och låter sig påverkas av yttre faktorer såsom familj, internet och reklam (Fill,
2006). Sannolikheten att konsumenten köper en produkt utan att lägga tid och energi på
att söka information är stor, men ju högre köpengagemang, desto större köpbeslutsprocess
menar Fill (2006). Det tredje steget i köpbeslutsprocessen förklaras av Ekström m.fl.
(2017) som utvärdering av alternativ. Enligt Fill (2006) är steget nödvändigt för
konsumenter som vill fatta fördelaktiga beslut. Även här finns stora skillnader beroende
på köpsituationen. Olika konsumenter har olika kriterier för utvärderingen av alternativ.
Ibland tas logiska beslut och ibland fattas köpbeslut utan någon utvärdering alls, vilket
kallas för impulsköp (Ekström m.fl., 2017).
I det fjärde steget, övergår köpintentionerna till ett köpbeslut. Enligt Ekström m.fl. (2017)
spelar andras attityder och oväntade situationsfaktorer då en stor roll. Efterköpsbeteende
handlar slutligen om aktiviteter efter köpet, det sista steget i processen. Efter ett
genomfört köp kan konsumenten vara nöjd eller missnöjd beroende på om produkten eller
tjänsten uppfattas som förväntat (Ekström m.fl., 2017). Puccinelli m.fl. (2009) menar att
tidigare erfarenheter, situation och humör påverkar köpet. Till skillnad från köpprocessen
innefattar konsumtionsprocessen i stället ägande, användning, underhållning, reparation,
återanvändning, återvinning och avyttring (Ekström m.fl., 2017). De olika stadierna visar
hur produkter konsumeras, d.v.s. det som händer efter själva inköpet.
Konsumenter är komplexa och följer sällan de olika stadierna i processerna exakt enligt
beskrivning (Jansson-Boyd, 2010). De utför även många köp utan att utvärdera olika
alternativ eller väga för- och nackdelar. Många konsumenter rationaliserar sina köp först
i efterhand (Puccinelli m.fl., 2009). Känslor spelar ofta en stor roll, framför allt då
konsumenter fattar flera köpbeslut under en kort tid. Även symboliska betydelser kan
vara viktigare än konkreta produktattribut (Ekström m.fl., 2017). Enligt Jansson-Boyd
(2010) fattar konsumenter köpbeslut baserat på emotionella värden, vilket leder till att
ekonomiskt rationella värden såsom tillgänglighet och pris, blir mindre viktiga. Också
självbilden och det konsumenten vill förmedla utåt socialt spelar stor roll. Belk och Zhou
(1987) påpekar att det är viktigt att komma ihåg att konsumenter inte alltid kan
kommunicera vad de vill ha, eftersom de inte vet vad de önskar sig eller inte klarar av att
uttrycka sina preferenser.

10

2.3 Faktorer som påverkar livsmedelskonsumtion
Redan i tidig forskning inom livsmedelskonsumtion fann Pilgrim (1957) att människan
konsumerar mat främst på grund av de fysiologiska egenskaperna. En grundläggande
drivkraft som påverkar människans matkonsumtion är med andra ord hunger. Känslan av
hunger påverkar kroppen och ger en ökad stimulans av aptit (Pilgrim, 1957). Även
Steenkamp (1993) menar att matens egenskaper, framför allt känslan av mättnad, är den
viktigaste

faktorn

som

påverkar

konsumtionen

av

mat.

Men

köp-

och

konsumtionsprocessen påverkas även av flera andra faktorer. Dessa är främst sociala,
personliga, psykologiska eller kulturella (Ekström m.fl., 2017).
Kulturella faktorer
Konsumentens beteende, preferenser och behov växer fram under påverkan från
kulturella värderingar. Dessa innefattar den kulturella kontexten där konsumenterna växt
upp och där de befinner sig för tillfället (Furst, 1996). Enligt Steenkamp (1993)
genomsyrar kulturella faktorer flera aspekter av livsmedelskonsumtionen, till exempel
vad människan äter, hur maten tillreds, regler och betydelser kring måltiden där bl.a.
sociokultur och etnicitet spelar stor roll.
Sociala faktorer
Sociala faktorer innebär sociala grupper, familj och status. Bourdieu (1985) var en av de
första som hävdade att skillnader i matkonsumtion inom ett samhälle till stor del baseras
på social klass. Teorin har efter hand kommit att kritiseras av till exempel Warde (1997)
som menar att konsumtion inte kan undersökas utgående från hierarkisk karaktär. Sociala
kontexter där människan befinner sig, anses idag vara viktigare. Dessa kan vara grupper
som uttrycker konsumenternas identitet såsom umgängeskrets eller familj (Furst, 1996).
Även sociala normer, traditioner och den sociala kontexten påverkar matvanorna. Valet
av mat influeras med andra ord till stor del av de sociala relationerna mellan människorna
som äter tillsammans (Stroeble & De Castro, 2004). Matval kan således förändras
beroende på om människan befinner sig ensam eller tillsammans med någon annan (Furst,
1996). Till exempel kan mängden mat minska eller vissa livsmedel väljas bort helt genom
att människan vill äta "bättre" och accepteras i olika sociala sammanhang.

11

Personliga faktorer
Köpbeslut påverkas av karaktärsdrag såsom ålder, yrke, ekonomi, livsstil och
personlighet (Ekström m.fl., 2017). Faktorerna som inverkar på livsmedelskonsumtionen
varierar ytterligare på individnivå och mellan olika tillfällen, det kan handla om
bakgrundsfaktorer som till exempel vikt, kön och geografiskt område (Steenkamp, 1993).
Utöver det påverkas människans beteende även av faktorer som position i livscykeln,
utbildning och ekonomi (Sproesser m.fl., 2017). I en studie av Brunner m.fl., (2010)
menade till exempel forskarna att faktorer såsom ålder, intresse för matlagning har ett
samband med mindre konsumtion av lättillgängliga matprodukter såsom halvfabrikat och
snabbmat.
Psykologiska faktorer
Motivation, attityder, lärande och övertygelse är psykologiska faktorer som påverkar
matkonsumtion. Till exempel hunger eller törst kan vara motiverande faktorer för att
utföra matinköp (Steenkamp, 1993). Lärande sker hela tiden och kan handla om aptit,
bordsskick eller bestämda tider då maten ska ätas (Furst, 1996). Konsumtion av
emotionellt motiverade produkter innefattar till exempel välbehag, stolthet, prestige,
eftersträvan, tröst, ambition samt önskan om individualitet. Rationella motiv kan utgöras
av noggrant resonemang och logisk analys av det avsedda köpet där konsumenten tänker
noga över om det är värt att köpa varan. (Nair, 2004) Emotionella och rationella motiv
vad gäller matval kan handla om att exempelvis tröstäta eller alternativt följa ett strikt
kostschema (Furst, 1996). Attityd är en individs medvetna eller omedvetna, kognitiva
eller emotionella inställning till ett fenomen (Ekström m.fl., 2017).
2.3.1 Engagemang och vanor
För att förstå köpbesluts- och konsumtionsprocessen är det viktigt att få en fördjupad
inblick i engagemang (Ekström m.fl., 2017). Engagemang handlar om konsumentens
uppfattning om produktens relevans just för dem, och beror mycket på individ,
produktens egenskaper och situation (Puccinelli m.fl., 2009). En engagerad konsument
har till exempel större intresse att jämföra produkter med varandra än en oengagerad
(Ekström m.fl., 2017). Ytterligare kan engagemanget definieras som antingen lågt eller
högt. Lågt engagemang innebär att konsumentens attityd mot produkten är passiv medan
högt engagemang bidrar till en mer omfattande köpprocess och större interaktion mellan
produkt och konsument (Puccinelli m.fl., 2009).
12

Likaså kan även produkter delas in enligt låg- och högengagemangsprodukter. En
högengagemangsprodukt kan till exempel vara en bostad, bil, semesterresa eller ett
klädesplagg, medan lågengagemangsprodukter omfattar främst volymprodukter och
livsmedel där riskerna är små att utföra felköp (Ekström m.fl., 2017). Inom denna
produktkategori har konsumenterna lättare för att byta ut varumärken eller prova nya
produkter, vilket nödvändigtvis inte betyder att de är missnöjda men i stället vill variera
sin konsumtion (Jansson-Boyd, 2010).
Aspara (2020) menar att de flesta konsumenter vill att deras matinköp ska vara enkla och
tidseffektiva. Konsumenter kan alltså använda sig av beslutsregler vid matinköp och
väljer då till exempel alltid den billigaste produkten eller samma varumärke som tidigare
för att spara tid och inte behöva utvärdera köpet. Då är även konsumenterna alltid säkra
på vad de får (Ekström m.fl., 2017). Det är således vanligt att konsumenter köper samma
livsmedelsprodukter som de alltid gjort, för att inte behöva fatta nya beslut. Upprepade
köp kan dock felaktigt tolkas som lojalitet (Aspara, 2020). Ett sådant köpbeteende kallas
för slentrian. Samma varumärke kan köpas av ett flertal olika orsaker till exempel för att
inget annat finns tillgängligt (Ekström m.fl., 2017).
En stor del av livsmedelskonsumtionen bygger med andra ord på vanor. Invanda
beteenden betyder att konsumenterna utan problem köper och använder samma produkter
och tjänster om och om igen. Framför allt ser konsumenternas matinköp relativt lika ut,
vad gäller både produktkategorier och de varumärken som väljs. Särskilt bland de stora
varumärkena och marknadsledarna finns konsumenter som håller fast vid sina vanor och
köper samma produkter gång efter gång. (Aspara, 2020)
Den främsta anledningen till invanda köpbeteenden är att konsumenterna undviker den
ansträngning som nya produkter eller varumärkesval tenderar att kräva (Ekström m.fl.,
2017). Det är helt enkelt lättare för konsumenterna att handla varor genom att förlita sig
på sina etablerade inköpsvanor än att varje gång omvärdera sina behov och önskemål,
samt utvärdera fördelarna och kostnaderna med att byta ut en produkt eller ett varumärke.
Vissa konsumenter kan till och med vara missnöjda med ett varumärke eller en
tjänsteleverantör men anser att problemen som kan uppstå av ett byte är för omfattande.
(Aspara, 2020)

13

2.3.2 Värderingar och attityder
Konsumenter fattar köpbeslut varje dag vilka till stor del påverkas av attityder och
värderingar. Värderingar är individuellt och kulturellt präglade som bygger på
antaganden som sträcker sig över enskilda handlingar och situationer (Stroebele & De
Castro, 2004). Värderingar anses vara mer grundläggande än attityder och tenderar vara
stabila över en längre tid. De kommer till uttryck genom att vissa konsumenter söker till
exempel nöje och gillar förändring, medan andra vill självförverkliga sig själva eller
uttrycka sin religion. Det är skillnad mellan primära, djupliggande värderingar och
sekundära värderingar, som ändras oftare. (Ekström m.fl., 2017)
Attityder hjälper konsumenten att fatta beslut och formas ofta redan innan själva
köpsituationen (Ekström m.fl., 2017). Dessa är en del av tankesättet som ger uttryck för
om en konsument gillar eller ogillar en produkt (Jansson-Boyd, 2010). Dessutom styr
attityderna känslor, utvärderingar och erfarenheter, vilket kan påverka köpbeslut kring
mat i form av att matkonsumtionen upplevs som till exempel en belöning eller risk.
Attityder kan även forma hälsofrämjande mål och preferenser för inhemsk mat eller
gynna specifika ingredienser, pris, kvalitet, varumärke och nyhetsvärde. (Stroebele & De
Castro, 2004)
Vad konsumenter påstår att de gör och hur de egentligen agerar stämmer nödvändigtvis
inte alltid. Vad gäller framför allt hållbar konsumtion har forskare sett en skillnad mellan
konsumenters värderingar och faktiska handlande, vilket de kallar för attityd-beteendegap (Ekström m.fl., 2017) Det finns alltså en tydlig skillnad mellan vad konsumenterna
uppger och vad de verkligen gör. Attityder behöver således inte alltid leda till ett beteende
eftersom konsumenter ofta agerar utgående från vana och engagemang (Jansson-Boyd,
2010).
2.3.3 Utilitaristiska och hedonistiska köpmotiv
Två av de teorier som används i avhandlingen för att förstå köpmotiv, har utformats av
Babin m.fl. (1994) samt Nair (2004). Ett motiv är ett behov eller en önskan som får en
person att agera eller bete sig på ett visst sätt för att nå ett önskat resultat (Ekström m.fl.,
2017). Motiv för produktköp (eng. product buying motives) är de intrycken eller
överväganden som skapar impulsen att köpa, agera eller bestämma sig för en viss produkt.
Dessa inköp kan styras av både hedonistiska och utilitaristiska motiv. (Babin m.fl., 1994)
14

Ett utilitaristiskt motiv är ofta en medveten strävan att tillfredsställa ett funktionellt
behov. De hedonistiska köpmotiven baseras i stället på att söka efter känslomässigt
tillfredsställande upplevelser. (Babin m.fl., 1994)
Likt de utilitaristiska och hedonistiska köpmotiven delar Nair (2004) ytterligare in
motiven för produktköp utgående från tillfredsställelsen som konsumenten söker, som
antingen är emotionell eller rationell. Motiv för köp av känslomässiga produkter
innefattar exempelvis stolthet och prestige, tröst, ambition och nöje. Tvärtom innebär
rationella produktmotiv noggranna resonemang och logisk analys av de avsedda köpen.
Rationella produktmotiv utgörs av bland annat säkerhet, lågt pris, lämplighet,
användbarhet eller mångsidighet, hållbarhet och bekvämlighet (Nair, 2004).
Vad gäller konsumenternas beslutsprocess skiljer den sig ofta beroende på huruvida
produkterna är utilitaristiska eller hedonistiska (Babin m.fl., 1994). Hedonistisk
konsumtion handlar om konsumenters subjektiva, immateriella och estetiska begär, med
andra ord att söka efter känslomässigt tillfredsställande upplevelser vilket kan innefatta
t.ex. visuella intryck, smak, lukt och ljud. Hedonistiska produkter skapar inte endast
positiva känslor utan kan också orsaka skuldkänslor och andra negativa konsekvenser.
Enligt Babin m.fl. (1994) kan människor känna skuld relaterad till pengar, hälsa eller
moral och etik. Skuldkänslorna påverkar ytterligare konsumentbeteendet (Jansson-Boyd,
2010).
Vad gäller livsmedel kan hedonistiska fördelar innebära till exempel känslan av välbehag
tack vare matens goda smak, medan utilitaristiska egenskaper kan handla om bl.a. lågt
pris eller högt näringsvärde. De flesta producenterna försöker ge konsumenterna en
kombination av både hedonistiska och utilitaristiska fördelar, ändå kan vissa
produktkategorier klassificeras som främst hedonistiska eller utilitaristiska (Fuljahn &
Moosmayer, 2011).
En annan aspekt som kan skilja hedonistiska och utilitaristiska produkter åt är
konsumenternas priskänslighet. Fuljahn och Moosmayer (2011) hävdar att konsumenter
är mindre priskänsliga när de utför hedonistiska köp. Skillnaderna i köpmotiven leder till
att priset är mycket viktigare för utilitaristiska produkter än för hedonistiska produkter
(Babin m.fl., 1994). Konsumenter vill bli underhållna eller avkopplade av hedonistiska
15

produkter och är därmed mindre priskänsliga än när de köper praktiska eller funktionella
produkter (Fuljahn & Moosmayer, 2011).
Förutom utilitaristiska och hedonistiska köpmotiv tillförde Rintamäki, Kanto, Kuusela
och Spence (2006) även ett tredje perspektiv, socialt värde. Konsumtion ses alltså som en
social handling där sociala koder, relationer och konsumentens identitet spelar stor roll.
Själva konsumtionsupplevelsen bidrar således till att konsumenten får chansen att
uttrycka sitt personliga värde erhållet genom framför allt status och självkänsla
(Rintamäki m.fl., 2006).
2.3.4 Personlighet och livsstil
Individens personlighet anses ha en stor inverkan på köpbeteendet. Med kunskap om
personlighet kan marknadsförare lättare forma erbjudanden som tilltalar konsumenten
(Jansson-Boyd, 2010). Personligheten återspeglas i karaktärsdrag som till exempel
förmåga att socialisera, självförtroende, självständighet och anpassningsbarhet (Ekström
m.fl., 2017). Personliga egenskaper kan till exempel styra individens motiv och behov
samt deras förmåga att spendera pengar, benägenhet till att göra miljövänliga val, eller ta
del av nya innovationer (Stroeble & De Castro, 2004).
Personlighet påverkar således även konsumentens livsmedelskonsumtion och matval.
Olika personlighetstyper tenderar med större sannolikhet till olika sorters ätbeteenden
(Keller & Siegrist, 2014). I en studie fann Keller och Siegrist (2014) att extroverta
personer lättare får i sig fler kalorier eftersom de har benägenhet att äta tillsammans med
andra medan till exempel personer som lider av neuros äter mer för att hantera negativa
känslor. Ytterligare beskriver Keller och Siegrist (2014) att personer som är öppna för
nya erfarenheter är mer benägna att äta frukt och sallad och välja bort kött. Personer som
däremot inte är så noggranna är mer impulsiva i sitt ätande och tenderar att tappa
kontrollen när de frestas av mat som luktar och smakar gott (Keller & Siegrist, 2014).
Forskare har även hittat skillnader mellan män och kvinnors matkonsumtion, i de flesta
studier om mat och ätande är kön en faktor som har betydelse (Kjærnes, 2001). I
Skandinavien innehåller kvinnors kost i genomsnitt mer frukt och grönsaker, medan män
äter mer potatis, kött och bröd (Kjærnes, 2001). Jensen och Holm (1998) menar att
framför allt kvinnor tenderar att överkonsumera mat vid negativa eller positiva
16

känslotillstånd. Undersökningar visar också skillnader mellan vad kvinnor och män
lägger vikt på då de handlar mat. Enligt Jensen och Holm (1998) är kvinnor generellt mer
kostmedvetna än män.
Brunsø m.fl. (2004) menar att förväntningarna konsumenten har kring en måltid,
inklusive exempelvis sociala aspekter, hedonism, tradition och trygghet speglar sig i deras
köpmotiv. Konsumenternas livsstil påverkar även hur de utför sina matinköp, det vill säga
huruvida de tycker att uppgiften är rolig, gör inköpslistor, funderar och fattar beslut, samt
vilket pris och annan produktinformation de vill ta del av och huruvida de föredrar att
handla alla varor på samma ställe eller besöka specialbutiker. Även tillagningsmetoder
speglas i livsstilen och syftar på tiden som finns till förfogande och hur de köpta
livsmedlen omvandlas till måltider. Matlagningen kan ske effektivt eller passivt, den kan
vara planerad eller spontan, en social händelse eller ensamt ansvar. Slutligen kan
individens livsstil även ha en inverkan på antalet fasta måltider, mellanmålsvanor, att äta
ute och övriga sociala aspekter av en måltid. (Brunsø m.fl., 2004)
2.4 Konsumentens matvalsprocess
Vad och hur människor bestämmer sig för att äta påverkas av både medvetna och
omedvetna mentala matvalsprocesser. Enligt Furst m.fl. (1996) styrs matvalen av
människors life course d.v.s. deras kulturella uppväxt, förhoppningar inför framtiden och
tidigare erfarenheter av mat. Denna grund influeras ytterligare av ideal, personliga
faktorer, resurser, sociala ramverk och matkontext. Ideal påverkar matvalen då de
förknippas med en standard, förväntan eller med kulturella traditioner. Personliga
faktorer innebär smakpreferenser, allergier eller känslor som påverkar individens val.
Med resurser menas yttre hinder för matval så som tid och erfarenhet, pengar eller
verktyg. Människors sociala ramverk kan påverka deras matval till exempel genom
kompromisser utifrån andra personers önskemål. Matkontexten är den sista faktorn som
påverkar matvalen och omfattar i stor utsträckning sammanhanget där maten ska ätas,
typen av måltid, butiken där man handlar, utbudet och så vidare. (Furst m.fl., 1996)

17

Figur 2. Översatt modell av Furst m.fl. (1996) ramverk för matvalsprocessen

Återkommande valsituationer leder till att varje individ allteftersom utvecklar ett
personligt valsystem som består av avvägning mellan olika värden samt strategier som
utformats i och med tidigare val och vanor (Furst m.fl., 1996). De fem influerande
faktorerna, ideal, personliga faktorer, resurser, sociala ramverk och matkontext, ligger till
grund för vissa val, medan avvägningar mellan värden förekommer vid varje enskilt val
av mat. Dessa värden är enligt Furst (m.fl., 1996): sinnesintryck (smak), monetära
överväganden (pris), bekvämlighet, hälsa och näring, relationer och kvalitet. Renner m.fl.
(2012) har i sin tur utvecklat The Eating Motivation Survey (TEMS) för att ännu mer
nyanserat förstå varför människor äter som de gör i vardagen. De hittade 15
bakomliggande faktorer som påverkar matvalen. Enligt Renner (2012) m.fl. är dessa
uppskattning, vanor, behov och hunger, bekvämlighet, njutning, traditionsenligt ätande,
matens ursprung och innehåll, sällskaplighet, hälsa, pris, visuellt tilltalande, viktkontroll,
känsloreglering, sociala normer och social image.
2.5 Konsumentsegmentering
Som framkommit i det här kapitlet är människans livsmedelskonsumtion väldigt
individuell och komplex där preferenser och värderingar varierar mycket beroende på
varan i fråga. En sådan stor variation av olika sorters konsumentbeteenden gör att
segmentering blir ett viktigt redskap för marknadsförare (Maehle m.fl., 2015). Eftersom
18

konsumenters värderingar, preferenser och köpbeteenden förändras över tid handlar
segmentering om olika sätt att identifiera konsumenter och köpsituationerna de befinner
sig i (Ekström m.fl., 2017). Tanken bakom segmentering är att förtydliga skillnaderna
mellan olika grupper av konsumenter och ytterligare identifiera och tillfredsställa deras
olika behov och önskemål (Maehle m.fl., 2015).
Tidig psykografisk forskning fokuserade främst på olika personlighetsprofiler men dessa
visade sig vara ineffektiva för marknadsföringsändamål (Maehle m.fl., 2015).
Personlighetskonceptet ersattes således med livsstilsprofiler baserade på personlighet
som i stället definierade konsumenternas karakteristiska beteendemönster. Livsstilar kan
därför fungera som en segmenteringsstrategi även inom livsmedelskonsumtion eftersom
variablerna är observerbara och påtagliga. Brunsø och Grunert (1995) utvecklade de
livsmedelsrelaterade livsstilsfaktorerna; att handla och tillreda mat, livsmedelskvalitet,
olika konsumtionssituationer och inköpsmotiv för segmentering.
En alltför statisk segmenteringsmetod kan bli problematisk eftersom köpbeslutsprocessen
inte upplevs på samma sätt av alla konsumenter (Ekström m.fl., 2017). Att kunna
segmentera konsumenter baserat på bakomliggande motiv ger stöd för behovet av en
bredare förståelse av konsumentbeteende. Därför är kunskap om konsumenters attityder
och värderingar centrala för att kunna segmentera marknader (Maehle m.fl., 2015).
Enligt Ekström m.fl. (2017) ses konsumenten i en stor del av marknadsföringslitteraturen
som objekt, som med hjälp av modeller och teorier relativt enkelt kan identifieras,
segmenteras och övertygas med olika marknadsföringsverktyg för att öka ett företags
försäljning. Det är för marknadsförare av stort värde att inte glömma betydelsen i att
förstå konsumenters egna livssituationer och önskemål. För att få en djupare förståelse av
konsumenternas köp- och konsumtionsmönster är det därför av stor vikt att studera
konsumenten som subjekt. (Ekström m.fl., 2017)
2.6 Sammandrag
Köp- och konsumtionsbeslut påverkas framför allt av psykologiska faktorer, men även
kulturella, sociala och personliga faktorer spelar stor roll. Till de psykologiska faktorerna
hör bland annat motivation, attityder, övertygelse och lärande. En individ har flera behov
som kan vara både biologiska och psykologiska. Ett behov som är tillräckligt stort skapar
19

motivation och drivkraft vilket leder till handling som får individen att agera och söka
tillfredsställelse.
Det finns olika drivkrafter, exempelvis normer och värderingar som påverkar
konsumentens matval, rutiner och vanor. Dessa styrs främst av kulturella och individuella
faktorer som kan formas av till exempel trender och ideal. Grunden till de flesta
matvanorna fås redan i barndomen, och ofta är individen inte medveten om den största
delen av sina livsmedelskonsumtionsvanor, medan vissa matval och preferenser är
resultatet av medvetna beslut. Vad människan väljer att äta och konsumera kan också
fungera som en markör utåt. De olika motiven som driver individens matkonsumtion
skiljer sig tydligt åt. Vissa livsmedel konsumeras mest för hedonistiskt nöje, medan andra
produkter konsumeras främst för deras utilitaristiska värde.
Med andra ord kan matvalen vara både medvetna och omedvetna, vissa beslut kan vara
noggrant planerade medan andra sker helt och hållet rutinmässigt. Vanor styr många
konsumtionsmönster och människan använder sig ofta av olika beslutsregler för att göra
konsumtionen enklare. Det kan handla om till exempel att alltid köpa samma varumärke,
välja det billigaste eller dyraste alternativet eller handla lokalproducerat. Ofta kan
konsumenterna vara omedvetna om dessa vanor och kan därför ha svårt att beskriva dem.
Konsumenten fattar således en hel del orationella beslut, utan att varken utvärdera
alternativ eller söka information. Att hela tiden agera rationellt för att uppnå mål till
minsta möjliga uppoffring kräver både tid och kunskap av konsumenterna vilket gör att
de ofta agerar utan att maximera nyttan, eftersom många val styrs av rutiner men även av
påverkan från andra konsumenter eller oväntade känslor. Viktiga faktorer i
konsumenternas köpbeslut kan vara till exempel pris, varumärkets image, upplevt värde
samt trender och mode.

20

3

KONSUMTION I KRISTID

I det andra teorikapitlet diskuteras krisers påverkan på konsumtion. Kapitlets första del
behandlar konsumentbeteendet i krissituationer medan den andra delen av kapitlet
fokuserar på att djupare presentera coronakrisen och de förändrade köpbeteenden som i
skrivande stund kunnat upptäckas. Kapitlet avslutas med en sammanfattning av
litteraturgenomgången och en egen modell som stöder analysen av matkonsumtion i
kristid.
3.1 Olika typer av kriser och deras inverkan på konsumtion
Redan tidigt definierade Jahoda m.fl. (1933) specifika faktorer som går att urskilja i kriser
och den skadliga verkan dessa kan ha på människors vardag. Enligt Kutak (1937)
uppkommer kriser till en följd av oförutsedda händelser som genom att skapa osäkerhet
kan beröra alltifrån enskilda individer till hela organisationer och samhällen.
Krissituationer förändrar ofta vardagliga rutiner och beteendemönster hos människan
vilket lätt riskerar att bidra till känslan av förvirring och oro (Jahoda m.fl., 1933; Kutak,
1937). Människors attityder, hälsa och välbefinnande påverkas ofta av kriser, vilket
vidare kan bidra till nya rutiner och livsstilsförändringar, detta i sin tur påverkar även
konsumentbeteendet (Alonso m.fl., 2015; Kaytaz & Gul, 2014; McKenzie, 2003; Shama,
1978).
Naturkatastrofer, terrorattacker eller andra trauman kan leda till en ökning av mentala
hälsoproblem hos de utsatta individerna. Forbes (2017) menar att det finns en stark
koppling mellan stressande livshändelser och känslomässigt lidande, särskilt om dessa
händelser leder till avvikelse i livsstil eller social status. Dessa psykologiska och
känslomässiga inverkningar påverkar även konsumtionsmönstren (Forbes, 2017).
Kriser varierar beroende på deras natur, varaktighet, förutsägbarhet och omfattning.
Enligt Koos m.fl. (2017) kan kriser uppstå antingen av naturliga orsaker eller förorsakas
av människan. Krissituationer kan också skilja sig genom deras storlek och huruvida de
påverkar endast en enskild individ, en grupp av människor, ett samhälle, eller till och med
hela världen. Människor upplever personliga kriser, till exempel vid uppsägning, vilket
kan störa rutiner i vardagen, men påverkar vanligtvis inte ett helt samhälle. I sin tur kan
samhälleliga kriser förvandlas till personliga problem (Koos m.fl., 2017). Kriser varierar

21

även vad gäller deras varaktighet och kan ha långsiktiga eller kortvariga effekter.
Slutligen skiljer sig även kriser åt beroende på i vilken utsträckning de är möjliga att
förutsäga. Förutsägbarheten av en kris kan exempelvis ha stor inverkan på krishantering
och förebyggande arbete (Gundel, 2005). Ofta förekommande kriser såsom
lågkonjunkturer eller i vissa regioner till och med jordbävningar, kan till viss mån
förväntas och på så sätt motarbetas. Terrorattacker eller oväntade naturkatastrofer är
mycket svårare att förutsäga och följderna är därför även svårare att kontrollera. (Koos
m.fl., 2017)
Med andra ord påverkar olika typer av kriser konsumtionen på olika sätt. I en studie om
jordbävningen i Christchurch år 2011 upptäckte Forbes (2017) omedelbara förändringar
i konsumtionsmönstren då försäljningen av utilitaristiska produkter ökade direkt efter
katastrofen. Inköp av vatten, konserver och torkad mat steg, samtidigt som konsumtionen
av hedonistiska produkter avstannade flera veckor innan den återgick till det normala.
Forskning om överlevande av orkanen Katrina visar i sin tur att konsumtion användes
som ett sätt att hantera svårigheterna efter en kris. Konsumenterna utförde inköp för att
belöna sig själva och må bättre genom att fly vardagen och minska stress (Kennett-Hensel
m.fl., 2012). De ersatte även föremål som de gått miste om till följd av stormen såsom
mat, kläder, elektronik, möbler, fordon samt verktyg och material för att kunna utföra
reparationer. Ytterligare spenderade konsumenterna mindre pengar och utförde färre
inköp (Kennett-Hensel m.fl., 2012).
Liknande konsumtionsmönster gick även att se efter terrorattackerna i USA den 11
september, där konsumtionen av produkter såsom alkohol och tobak steg märkvärdigt
(Arndt m.fl., 2004). När människor upplever förlusten av kontroll har de lättare att överge
invanda beteenden och ändra vad, var och hur de konsumerar (Forbes, 2017). Ytterligare
kan konsumtion efter kriser användas för att dämpa negativa känslor och osäkerhet. Arndt
m.fl. (2004) menar att konsumtion av denna typ av hedonistiska produkter kan minska
stress och ångest hos vissa människor och i stället skapa känslor av nöje som ger
människan en möjlighet att distrahera sig från verkligheten.

22

Eftersom det i skrivande stund finns relativt lite kännedom om globala pandemiers
inverkan på konsumtion dras i den här avhandlingen många paraleller mellan ekonomiska
kriser och coronapandemin. Ser man på kriser i historien såsom t.ex. jordbävningen i
Christchurch eller orkanen Katarina har coronapandemin påverkat de globala ekonomiska
förhållandena avsevärt mer och t.ex. bidragit till ökad arbetslöshet samt orsakat
ekonomiska nedgångar för företag och hela industrier (Castello m.fl., 2020).
I det här kapitlet begränsas därför innehållet till främst ekonomiska kriser och deras
inverkan på konsumentbeteendet. Fregert och Jonung (2014) definierar en ekonomisk kris
som en oväntad, plötslig och kraftig nedgång i ekonomin. En ekonomisk kris kan
förknippas med en lågkonjunktur, d.v.s. en period av ekonomisk stagnation eller nedgång.
Recessioner kännetecknas ofta av hög inflation, stigande priser, lägre löner och hög
arbetslöshet. Orsakerna till ekonomiska lågkonjunkturer är komplexa men kan till
exempel bero på det ekonomiska kretsloppet, krig eller finansiella kriser drivna av till
exempel misslyckande i ett banksystem, devalvering av en valuta, statsskulder och så
vidare.
3.2 Ekonomiska kriser och konsumtion
Som tidigare konstaterats kan människans vardag till följd av kriser få omfattande
konsekvenser. Sätten att hantera kriser kan ändå vara väldigt olika, allt från systematiska
reaktioner till individuella uppoffringar, besparingsåtgärder eller till och med förhöjd
konsumtion. (Koos m.fl., 2017) Utöver det varierar även konsumentens sätt att hantera
krissituationer beroende på socioekonomisk bakgrund och nationellt sammanhang.
(Forbes, 2017)
På en mer individuell nivå reagerar människor främst på ekonomiska kriser genom att
antingen sluta konsumera vissa varor, minska eller skjuta upp sina inköp, byta ut varor
eller förlänga konsumtionen (Koos m.fl., 2017). Shama (1978) skiljer mellan fem olika
sätt som konsumenter kan reagera på kriser: genom att göra allmänna anpassningar samt
genom justeringar vad gäller pris, produkt, plats och reklam. Med allmän anpassning
syftar

Shama

(1978)

på

huruvida

människor

i

det

hela

förändrar

sina

konsumtionsmönster, de kan till exempel bli mer miljömedvetna eller resonera längre
före de utför köp. Pris avser alla ekonomiska aspekter av ett köpbeslut såsom att jämföra
priser, handla så förmånligt som möjligt eller använda kredit. Produkt beskriver
23

förändringar då det kommer till produkttyper och kvalitet, såsom att exempelvis tillfälligt
undvika inköp av hållbara varor eller ersätta märkesvaror med billigare alternativ. Plats
hänvisar till var konsumenten köper sina produkter. Slutligen betecknar reklam
konsumentens förtroende för användningen av kampanjer och övriga aktiviteter (Shama,
1978). Dessa reaktioner har använts i stor utsträckning i studier om krisers påverkan på
konsumtion främst ur marknadsföringsperspektiv. Koos m.fl. (2017) menar dock att
kategorierna är något godtyckliga.
Vidare skiljer Pikturnienė och Urbonavičius (2010) mellan sex beteendemönster som svar
på kris. De menar att vissa konsumenter i stort sett inte ändrar på sätten de konsumerar
alls, andra kanske drastiskt minskar utgifterna för att klara sig, medan vissa minskar
konsumtionen för att bygga upp besparingar inför framtiden. Det finns också
konsumenter som spenderar mer pengar för att höja livskvaliteten så länge det är möjligt.
Om lägre priser uppstår som följd av en kris finns även de konsumenter som börjar handla
produkter av högre kvalitet. Förändringar i konsumentbeteende beror också på vilken typ
av produkt eller tjänst som konsumeras. McKenzie (2003) skiljer mellan nödvändiga och
kompletterande varor medan Zurawicki och Braidot (2005) i stället poängterar skillnader
mellan olika sorters varor, såsom möbler, kläder och mat.
Amalia och Ionut (2009) betonar att det är viktigt att komma ihåg att alla individer är
unika och att de därför heller inte reagerar på kriser på samma sätt. De viktigaste
faktorerna som formar beteendet i kristid är enligt Amalia och Ionut (2009) riskattityd
och riskuppfattning. Konsumenters riskattityd handlar om hur de tolkar risker och
huruvida de oroar sig eller ogillar riskens innebörd. Riskuppfattning är subjektivt
definierat av konsumenten där fler faktorer kan påverka uppfattningarna såsom
riskkällan, individens karaktärsdrag och optimism.
3.2.1 Direkta och indirekta konsekvenser
Kriser kan påverka och förändra konsumentbeteendet på flera olika sätt och grundar sig
enligt Koos m.fl. (2017) i direkta samt indirekta konsekvenser. Direkta konsekvenser
betyder förändringar i konsumenters direkta tillgångar till exempel minskade inkomster
som en följd av ökad arbetslöshet. Begränsningar tvingar med andra ord konsumenterna
att omarbeta sitt köpbeteende och göra omprioriteringar, oberoende av vad som orsakat
krisen. På så sätt kan direkta konsekvenser leda till såväl förändrad som försvagad
24

konsumtion. Indirekta konsekvenser utgörs i sin tur av förändrade psykologiska faktorer,
såsom individens egna värderingar och framtidstro (Koos m.fl., 2017).
Enligt Zurawicki & Braidot (2005) minskade konsumtionen gradvis under den
ekonomiska krisen i Argentina åren 2001–2002. Nedgången berodde delvis på
förändringar i inkomster, där de bättre ekonomiskt ställda hushållen påverkades i en
märkbart mindre utsträckning. Det går därför att konstatera att direkta konsekvenser inte
påverkar alla konsumenter till samma grad utan beror mycket på den socioekonomiska
ställningen. Detta betyder dock inte att konsekvenserna skulle vara störst för konsumenter
i de lägre samhällsklasserna. Ekonomiska kriser kan ha minst lika stora följder även för
högutbildade eller mer ekonomiskt välbärgade konsumenter (McKenzie, 2003).
Indirekta konsekvenser kan omfatta till exempel konsumentens värderingar som har
tendensen att växla i kristider och kan karaktäriseras av ett skifte mot en mer rationell
karaktär. Konsumtionen bygger alltså till stor del på huruvida människor värderar
livsstilar som uppmanar till konsumtion (Quelch & Jocz, 2009). Följaktligen är det inte
bara konsumenters ekonomiska ställning som är grundläggande för konsumtion, utan
även till stor del deras värderingar, förtroende för ekonomin, framtidstro och livsstil.
Zurawicki och Braidot (2005) förklarar att det ofta kan finnas en risk för att konsumtionen
påverkas till följd av en förändrad livsstil till exempel ifall människor spenderar mer tid
hemma, då bland annat behovet av att klä upp sig minskar. Likaså kan också
restaurangbesöken minska såvida gästerna i stället träffas hemma för att äta middag.
Minskat förtroende för ekonomin kan vidare vara en orsak till nedgång i konsumtion
(Kaytaz & Gul, 2014). Då konsumenter upplever den ekonomiska situationen som oviss
oroar sig många även över framtiden. Framtidstron domineras med andra ord av en
osäkerhet som grundar sig i själva krissituationen, men innebär heller inte att den
omedelbart skulle försvinna då krisen är över. Konsumenter fortsätter nämligen att leva
sparsamt även efter kristider (Koos, 2017). Indirekta konsekvenser spelar därför en ytterst
viktig roll eftersom de förändrar förhållningssätten till konsumtion på en väldigt lång sikt,
vilket framöver påverkar hur människor konsumerar. Sammanfattningsvis tenderar både
de direkta och indirekta konsekvenserna som uppstår ur olika kriser att leda till ett mer
effektivt och praktiskt d.v.s. rationellt konsumentbeteende (Koos, 2017). Framför allt

25

eftersom konsumenterna blir mer ekonomiskt medvetna och sparsamma samt mer
ansvarsfulla och krävande (Zurawicki & Braidot, 2005; Sharma & Sonwalkar, 2013)
3.2.2 Den förändrade köp- och konsumtionsprocessen
Människor agerar på olika sätt under ekonomiska kriser. Det finns konsumenter som inte
låter sig påverkas alls medan andra förändrar sina köpbeteenden helt och hållet (Koos
m.fl., 2017). Tidigare i avhandlingen presenterades konsumtionsprocessens stadier: att
äga, använda, underhålla reparera, återanvända, återvinna och avyttra (Ekström m.fl.,
2017). Förvärvsaspekten av konsumtionsprocessen kan vid kristid handla om förändrade
köpbeslut som att konsumera mindre, köpa billigare produkter eller handla varor av lägre
kvalitet eller besöka nya butiker. Till förvärv kan även medräknas tidigare nämnda plats
och pris av Shama (1978) samt kvantitet och kvalitet. Dessutom spelar även typen av
produkt roll eftersom konsumenten kan skilja mellan nödvändiga och kompletterande
varor (McKenzie, 2003). I praktiken betyder det att konsumenterna planerar sina köp i
större utsträckning och undviker onödiga köp för att minimera slöseri, med andra ord blir
förhållningssättet till konsumtion försiktigare. Många konsumenter är därför pålästa om
de produkter de vill köpa och spenderar mer tid på att söka information och jämföra
alternativ. Användningen och avyttringen av varor kan också förändras. Konsumenter
kan dra ut på användningen av varor och på så sätt skjuta upp köp av nya. I stället för att
handla nytt kan konsumenterna börja reparera och återvinna. (Koos m.fl., 2017)
Slutligen menar Koos m.fl. (2017) att en viktig aspekt när det gäller kriser är deras
tidsförhållande och inverkan det har på konsumtionen. När en kris uppstår kan
konsumenter antingen ändra sina konsumtionsmönster eller försöka fortsätta som normalt
så länge det är möjligt. Krisens tajming kan således ge dem mer eller mindre utrymme
för egna sätt att reagera. Efter att en kris upphört kan konsumenterna antingen återgå till
sina gamla rutiner eller hålla fast vid de nya köpmönstren vilka till och med kan betraktas
som bättre. Således kan konsekvenserna av en kris påverka konsumtionen länge. (Koos
m.fl., 2017)
3.2.3 Resiliens
Lekakis (2015) skiljer ur ett sociologiskt perspektiv mellan tre olika reaktioner på kriser:
motstånd, förstärkning och resiliens (eng. resistance, reinforcement and resilience).

26

Motstånd syftar på konsumtion som ett sätt att stoppa stötande marknadspraxis i form av
till exempel bojkott. Begreppet förstärkning beskriver konsumtionsmönster med fokus på
inhemska produkter för att understöda det egna landets varor och ekonomi. Slutligen
förklara Hall och Lamont (2013) begreppet resiliens som ett fenomen då människan
utvärderar och omstrukturerar sin vardag aktivt i stället för att reagera passivt på
krissituationer. Denna resiliens kan upplevas delvis som ett psykologiskt drag hos
människan men framför allt ses som en anpassningsförmåga. Med andra ord kan resiliens
beskrivas som förmågan att stå emot och klara av att återhämta sig från påfrestningar,
genom en slags elasticitet eller kristålighet. Resiliens avslöjar också hur förberett ett
samhälle är på att hantera påfrestningar och sätts på prov vid ekonomiska kriser,
säkerhetshot eller andra förändringar som testar uthålligheten både hos människor, länder
och institutioner. (Meriläinen, 2020)
År 2018 testade EU-kommissionens forskningscentral JRC resiliensen hos de socioekonomiska systemen i EU-länder till följd av den stora finanskrisen 2007. En av de
slutsatser som JRC drog var att de länder med välutvecklade socialskyddssystem redan
före krisen, upplevde mindre negativa effekter. Enligt Samuelsson m.fl. (2020) är det
nödvändigtvis inte så att ett rikare land hanterar en kris bättre än ett fattigare land. Det
handlar snarare om landets förmåga att styra och hantera osäkerhet. I fattigare länder kan
samhället ha vant sig vid motgångar i större omfattning än i rika länder, vilket kan leda
till ökad anpassningsbarhet. (Samuelsson m.fl., 2020)
3.2.4 Ramverk för konsumtion och kriser
Sammanfattningsvis presenteras Koos m.fl. (2017) modell för hur studier av kriser och
konsumtion kan se ut (se figur 3). Modellen möjliggör en analytisk distinktion mellan
krisens kontext, individuella faktorer och olika konsumtionsstrategier. Kontexten byggs
upp av institutionella, ekonomiska, kulturella och sociala faktorer. Konsumtionen
påverkas vidare av konsumentens vardag och personlighet. Till personligheten beaktar
Koos m.fl. (2017) identitet, sociokulturella och materiella resurser samt nätverk. Vidare
påverkar krisens typ konsumtionen det vill säga egenskaperna, omfattningen,
varaktigheten och förutsägbarheten. Även direkta och indirekta konsekvenser inverkar på
konsumtionen som enligt Koos (m.fl., 2017) utgörs av att äga, använda och avyttra samt
olika värdesättningar eller prioriteringar som dessa ytterligare skapar. De här
värdeegenskaperna kan styra konsumenterna mot andra alternativ för handel och även få
27

dem att influeras av andra personer och grupper i samhället. Slutligen påverkar även
krisens tajmning konsumtionen. (Koos m.fl., 2017)

Figur 3. Översatt modell av Koos m.fl. (2017) ramverk för konsumtion och kriser

3.3 Coronapandemin i Finland
I december 2019 upptäcktes ett tidigare okänt coronavirus, sars-cov-2, i staden Wuhan
belägen i Hubeiprovinsen i centrala Kina. Det nya coronaviruset spred sig därifrån vidare
till andra provinser i Fastlandskina och sedan ytterligare till resten av världen, vilket
snabbt ledde till ett globalt utbrott. (THL, 2020) Den 11 mars år 2020 konstaterade
världshälsoorganisationen WHO att en global pandemi blivit rådande. I maj 2020 fanns
4,3 miljoner bekräftade fall och mer än 79 000 dödsfall (WHO, 2020).
Sars står för severe acute respiratory syndrome vilket på svenska kan översättas till svår
akut respiratorisk sjukdom, medan sjukdomen som orsakas kallas covid-19 och syftar på
orden, corona, virus, disease. Coronavirus är en grupp av flera virus som kan påträffas
hos både människor och djur. (THL, 2020) Av dessa coronavirus har tidigare två fått
större spridning och gett upphov till allvarligare sjukdomsbesvär. Det ena är viruset som
gav sjukdomen sars mellan åren 2002–2004 där totalt 8000 personer insjuknade varav
750 dog. Mersviruset upptäcktes på arabiska halvön år 2012 och ger fortsättningsvis
upphov till nya fall. (THL, 2020)

28

Den 16 mars 2020 fastställdes att undantagsförhållanden rådde även i Finland (Statsrådet,
2020a). Regeringen gav i samverkan med republikens president, riktlinjer för att bekämpa
det nya coronaviruset. Syftet med åtgärderna var att skydda befolkningen och trygga
samhällets och näringslivets funktion. Åtgärderna som fastställdes avbröt all
närundervisning, begränsade offentliga sammankomster och rekommenderade att
undvika vistelse på allmänna platser. Ytterligare stängdes museer, teatrar, bibliotek,
hobbylokaler, simhallar och andra idrottsanläggningar. Utomstående förbjöds att besöka
vårdinrättningar och sjukhus samt boendeserviceenheter för äldre och andra riskgrupper.
Vidare ombads personer över 70 år att undvika kontakt med andra personer om möjligt.
Arbetstagare uppmanades till distansarbete och passagerar- samt persontrafiken till
Finland avbröts. (Statsrådet, 2020a) Därutöver godkändes lagändringar som begränsade
rörligheten till och från Nyland samt stängde hela landets restauranger, barer och kaféer.
Enligt lagen fick restaurangerna inte servera mat och dryck i sina lokaler men däremot
fortsätta sälja hämtmat. (Statsrådet, 2020b)
Spridningen av coronaviruset ledde till nya rutiner för en stor del av den finländska
befolkningen. Även om finländarna upplevt kriser tidigare var restriktionerna som togs i
bruk i samband med det nya coronaviruset något som de flesta aldrig tidigare bevittnat.
Förutom att de utfärdade begränsningarna hade stora följder på människors psykiska,
fysiska och sociala hälsa förändrades många individers vardag eftersom de längre inte
kunde utföra aktiviteter utanför hemmet i samma mån som tidigare. (Korkman m.fl.,
2020) Mer tid hemma ledde för fler konsumenter till nya typer av behov och således även
annorlunda val av inköp och köpmönster. Nya faktorer kom att påverka vad
konsumenterna prioriterade och konsumentbeteendet påverkades således av tidigare
obekanta värderingar, motiv, tankar och känslor. (Aspara, 2020; Korkman m.fl., 2020)
Begränsningarna orsakade en kraftig kollaps i den finländska ekonomin där
servicebranschen, restauranger och turismföretag drabbades hårdast (Korkman m.fl.,
2020). Samarbetsförhandlingar inleddes i snabb takt och i maj hade antalet permitteringar
redan stigit till mer än 170 000. Arbetslösheten ökade till stor del bland ungdomar som
förlorade sina utlovade sommarjobb (Wilska, 2020). Restriktionerna underlättades
stegvis från och med 14 maj 2020. (Statsrådet, 2020a)

29

3.3.1 Uppfattningar och attityder
Den finländska befolkningen var under våren 2020 förstående mot restriktionerna och en
stor del ansåg dem nödvändiga (Wilska m.fl., 2020). Oron över den egna hälsan var
relativt låg då däremot många i stället bekymrade sig över familj och bekantas välmående
(Elinkeinoelämän Valtuuskunta, 2020). I en studie utförd av Wilska m.fl. (2020)
framkommer att endast ett fåtal av finländarna ansåg att begränsningar av t.ex. öppettider
för butiker och övriga tjänster eller rekommendationer angående endast nödvändig
rörelse var av stor skada. Män upplevde dock fler nackdelar än kvinnor. De flesta av
Wilskas (m.fl., 2020) respondenter var även för besluten att ställa in sommarens fester
och andra evenemang.
Synen på den egna ekonomin var till en början väldigt svag och bland finländarna låg
planerna att använda pengar på samma nivå som under finanskrisen 2008–2009
(Statistikcentralen, 2020). Wilska (m.fl., 2020) menar också att ett stort antal människor
bekymrade sig mer över den finländska ekonomin än den egna. Redan innan regeringens
begränsande åtgärder sjönk konsumenternas förtroende för landets ekonomi och var i
april 2020 det svagaste under hela mäthistorien (Statistikcentralen, 2020). Enligt Wilska
m.fl. (2020) förväntade sig ett stort antal av finländarna att bli arbetslösa eller avskedade
inom en kort framtid. Sysselsatta konsumenters upplevda risk för att själva råka ut för
arbetslöshet uppskattades av Statistikcentralen (2020) vara den högsta någonsin.
Framför allt unga och låginkomsttagare bekymrade sig över sin ekonomi och
arbetssituation men var även oroade över sin mentala hälsa (SPT, 2021, 16 februari).
Särskilt hårt slog coronapandemins första våg mot unga finländare som mådde sämre på
grund av isolering. Eftersom fritidsintressen och relationer till vänner och andra
närstående begränsats påverkades många även av detta negativt (SPT, 2021, 16 februari).
I en enkät av finska ungdomsforskningssällskapet framkommer att flickor, mindre
bemedlade, högskolestuderande, arbetslösa och ensamboende i åldern 15–25 var mest
missnöjda med livet under coronakrisens första våg. De ungas inställning till
restriktionerna och till exempel distansundervisningen hade en stor inverkan på det egna
välbefinnandet. (SPT, 2021, 16 februari). Brooks m.fl. (2020) menar att framför allt
isoleringens längd kan leda till negativa psykologiska effekter såsom frustration,
uttråkning, sömnproblem, rädsla över att bli sjuk, informationsbrist eller ekonomisk
ovisshet.
30

Endast en tredjedel av de svarande i Wilskas m.fl. (2020) undersökning trodde att deras
konsumtion skulle återgå till det normala. Anmärkningsvärt var att många menade att de
i framtiden kommer att minska inköp av varor och förbrukning av tjänster eftersom de
under våren 2020 märkt att de klarade sig bra med mindre resurser. Många av
undersökningens respondenter saknade att besöka fysiska butiker och planerade att
besöka och stötta dem i framtiden. Förvånansvärt få respondenter ansåg att deras
shopping online ökat. (Wilska m.fl., 2020)
3.3.2 Förändrad konsumtion
Uppehåll i normala, vardagliga aktiviteter kan få individer att reflektera över och
ifrågasätta

deras

tidigare

rutiner

och

prioriteringar

(Aspara,

2020).

Under

coronapandemins första våg förändrades några av de mest vanliga aktiviteterna i
människors vardag vilket drev många att anpassa beteendet till rådande tankar och
attityder. Enligt Korkman m.fl. (2020) går det att se tydliga beteendeförändringar redan
under coronapandemins första våg i Finland. Dessa berör framför allt hemmet, stadslivet,
arbetet, resandet och maten.
Beteendeförändringar som kunde ses under coronapandemins första våg omfattade till
stor del en önskan om ett hem med möjlighet att rymma mångsidiga aktiviteter (Korkman
m.fl., 2020). En annan omfattande förändring under pandemins första våg var övergången
till distansundervisning och ökningen av arbete hemifrån, vilket i sin tur skapade nya
rutiner i vardagen (Korkman m.fl., 2020). Exempelvis användningen av kollektivtrafik
minskade dramatiskt. Ytterligare var finländarna mera engagerade i sitt arbete och
upplevde mindre arbetsutmattning under coronavåren, visar en studie framtagen av
Arbetshälsoinstitutet (2020).
Åtgärderna som vidtogs för att begränsa spridningen av det nya coronaviruset våren 2020
bidrog till att förskjuta konsumtionen på flera sätt, vilket omfattade allt från var, när, hur
till varför konsumtionen skedde (Hall m.fl., 2020). Rekommendationerna om social
distanseringen betydde även att allt färre kunder rörde sig i de fysiska butikerna.
Dessutom var människor överlag mindre benägna att spendera pengar (Wilska m.fl..,
2020).

31

I undantagsförhållandena som utfärdades rekommenderades allmänheten att hålla sig
borta från köpcentrum vilket ledde till att konsumenterna som till stor del även jobbade
hemifrån inte längre besökte dessa platser alls, vilket minskade inköpen av specialvaror
betydligt. (Wilska m.fl., 2020) Igenstängningen av restauranger ledde i viss mån till en
ökad försäljning av livsmedel. Men den främsta orsaken till att matinköpen blev större
berodde på osäkerheten kring det nya coronaviruset och vad det skulle innebära (Wilska
m.fl., 2020). Många konsumenter förberedde sig därför på svåra omständigheter genom
att hamstra till exempel toalettpapper och skafferivaror för att klara sig ifall de eventuellt
skulle placeras i karantän, om leveransproblem skulle uppkomma eller skärptare
restriktioner skulle utfärdas. (Wilska m.fl., 2020)
Eftersom den begränsade rörligheten och ökningen av distansarbete samt studier ledde
till att mer tid spenderades hemma ökade bland annat järnhandelns, hemelektronikens
samt sport- och inredningshandelns försäljning. Samtidigt förlorade klädhandeln nästan
en fjärdedel av sin årliga omsättning. (Kurjenoja, 2020) Köpbeteendet och efterfrågan
förändrades således drastiskt under coronapandemins första våg och en stor minskning
skedde av inköp som inte ansågs nödvändiga (Colliander & Rosengren, 2020).
3.4 Livsmedelskonsumtion i kristid
På basen av de förändrade konsumtionsmönstren av mat till följd av coronapandemin
skiljer Cavallo m.fl. (2020) mellan tre olika reaktioner och kallar dessa för
skyddseffekten, bekvämlighetseffekten och mästerkockeffekten (eng. shelter effect,
comfort effect, masterchef effect.) Med skyddseffekt syftar Cavallo m.fl. (2020) på en
sorts försvarande inriktning som matkonsumtionen tog i början av den första coronavågen
då så kallade förebyggande inköp växte, främst vad gällde torrvaror och frysprodukter.
Därefter följde omfattande inköp av komfortprodukter såsom vin och snacks. I slutändan
av den första coronavågen kunde en mästerkockeffekt ses då inköpen av jäst, mjöl och
smör ökade.
Enligt Bhutani och Cooper (2020) går det att se tydliga kopplingar mellan människors
semesterbeteende och så kallat lockdownbeteende i samband med coronapandemin.
Gemensamt för båda är främst en avvikelse från vanliga rutiner. Vad som ytterligare
pekar på liknande vanor menar Bhutani och Cooper (2020) är ökningen av till exempel
take away-mat, aktiviteter i köket, alkoholkonsumtion och tröstätning samt ökad
32

försäljning av snacks i form av chips, popcorn, choklad och glass. Övriga
beteendeförändringar som kan liknas efter semesterbeteende under lockdown är försvårad
strukturerad och spontan träning p.g.a. stängda träningslokaler samt ökad användning av
YouTube, Facebook och Netflix (Bhutani & Cooper, 2020).
Individer kan genomgå beteendeförändringar till följd av omfattande händelser såsom
naturkatastrofer eller sjukdomsutbrott som eventuellt stör det sociala livet eller till och
med utsätter hot för hälsan (Koos m.fl., 2017). Ett exempel på en sådan
beteendeförändring är panikköp av mat, som förekommer då konsumenter köper ovanligt
stora mängder varor i väntan på, under eller efter en kris (Yuen, Wang, Ma och Li, 2020).
Hamstring är en form av panikköp som har kunnat bevittnas i samband med
coronapandemin, men som även förekommit under tidigare katastrofer exempelvis
jordbävningen i Christchurch (Forbes, 2017). Panikköp är ett socialt flockbeteende där så
stora mängder dagligvaror och mediciner inhandlas att detta ofta resulterar i lagerbrist.
En ökad konsumtion av livsmedel under kristider har länge varit ett förekommande
fenomen och är i sig ingen ny företeelse. Som exempel utvecklades i samband med
jordbävningen i Christchurch år 2011 frasen jordbävningsvikt (eng. quake weight) som
en beskrivning över viktökningen som skedde bland överlevarna (Forbes, 2017).
Undersökningar visade också att de personer som var mest stressade av jordbävningens
följder minskade deras hälsosamma matvanor, så som intaget av frukost, grönsaker och
frukt. I stället ökade deras ohälsosamma matvanor och konsumtionen av fett- och
sockerhaltiga produkter steg. (Forbes, 2017) Det här tyder på att konsumenter kan minska
sitt fokus på deras personliga hälsa efter och under en kris och i stället söka omedelbar
tillfredsställelse genom ohälsosam mat för att må bättre (Bhutani & Cooper, 2020).
3.5 Sammandrag och teoretisk modell
Konsumenters reaktioner på kriser är väldigt individuella likaså deras motiv, beslut och
köpprocess. Vad som påverkar konsumtionen under krissituationer kan bero på ett flertal
faktorer såsom krisens egenskaper, konsekvenser samt personliga faktorer och kontexten
där allt sker. Under tider som påverkas av osäkerhet är det inte ovanligt kunna se
förändringar i människors värderingar, prioriteringar och hur de tänker kring sina egna
liv. Att identifiera och förstå dessa omställningar kan hjälpa att förutse förändringar i
konsumtionen.
33

För att sammanfatta den teoretiska diskussionen har en egen modell tagits fram för
avhandlingens empiriska analys. Modellen illustrerar livsmedelskonsumtion i kristid (se
figur 4) med syftet är att klargöra vad som påverkar konsumentens matval i
krissituationer. Med hjälp av modellen kan faktorer som orsakar förändringar i
livsmedelskonsumtion på individnivå under kristider undersökas.
Modellen har utformats med hjälp av två delar av litteraturen: individens matvalsprocess
och konsumtion i kriser. Kärnan utgörs av Furst m.fl. (1996) ramverk som bygger på att
matkonsumtionen påverkas av personliga influenser och ett personligt matvalssystem.
Enligt Furst m.fl. (1996) styrs matvalen av livserfarenheter som ytterligare influeras av
ideal, personliga faktorer, resurser, sociala ramverk och matkontext. Dessa faktorer
påverkas vidare av värden såsom smak, pris, bekvämlighet, hälsa, relationer och kvalitet
(Furst m.fl., 1996). Utifrån dessa influenser och värdesättningar utvecklas strategier som
ofta tenderar att utgöras av rutiner (Aspara, 2020). Ytterligare formas strategierna av
principer och invanda beteenden (Furst m.fl., 1996). Själva konsumtionsprocessens
stadier utgörs i modellen av att införskaffa, tillreda, förtära och slänga (Ekström m.fl.,
2017). Utöver dessa faktorer påverkas matkonsumtionsprocessen av krisens egenskaper,
omfattning, varaktighet och förutsägbarhet samt antingen direkta eller indirekta
konsekvenser. Även tajmingen och den bredare institutionella, ekonomiska, kulturella
och sociala kontexten inverkar på konsumtionen (Koos m.fl., 2017).

34

Figur 4. Egen modell över matkonsumtionsprocessen i krissituationer utformad med hjälp av Koos m.fl.
(2017) och Furst m.fl. (1996)

35

4

METOD

I kapitlet redogörs för hur avhandlingens empiriska material samlats in och hur det
bearbetats för att på bästa sätt besvara studiens syfte och forskningsfrågor. Till en början
motiveras och diskuteras den vetenskapliga metoden som valts för att samla in materialet.
Därtill beskrivs studiens urval, hur insamlingen av data utförts samt hur materialet
bearbetats och analyserats. Slutligen utvärderas undersökningens genomförande och
trovärdighet.
4.1 Metodval
Syftet med avhandlingen är att beskriva konsumenters matvanor under coronapandemins
första våg våren 2020 för att utreda de bakomliggande motiv och värderingar som
påverkade unga vuxnas matkonsumtion under krisens tre första månader. För att förklara
de bakomliggande faktorerna undersöks studerandes subjektiva upplevelser, livsstil och
erfarenheter. Valet av forskningsdesign beror på vilket ramverk som är mest lämpligt för
att samla in och analysera denna typ av data och specificerar ytterligare proceduren som
följs för att besvara forskningsfrågorna och lösa problemformuleringen (Ahrne &
Svensson, 2015; Bryman & Bell, 2013; Åkerlund, 2017).
Forskningsdesignen skiljer sig beroende på undersökningens avsikt och kan antingen ha
en deduktiv, induktiv eller abduktiv ansats (Bryman & Bell, 2013). Är syftet att skapa en
djupare förståelse med hjälp av kvalitativ forskning används ofta ett induktivt synsätt där
forskaren genom enskilda fall formulerar ny teori som utgör resultatet för forskningen
(Åkerlund, 2017). Ett deduktivt förhållningssätt förknippas vanligtvis med kvantitativ
forskning där teori och hypoteser styr undersökningen främst för att bevisa någonting
(Bryman & Bell, 2013). En forskningsansats som inleds med en observation av ett visst
fenomen kallas i sin tur för abduktiv ansats (Åkerlund, 2017).
Den här avhandlingens empiriska material samlades in redan i ett tidigt skede av
forskningsprocessen och därför utformades den teoretiska referensramen först i
efterhand, vilket således även formade forskningsdesignen. Med andra ord hade jag
inledningsvis en uppfattning om coronapandemins följder på konsumtionen men hämtade
ny kunskap från verkligheten i form av det empiriska materialet, som sedan formade
riktningen på resten av arbetet. Nya mönster anknöts alltså med redan existerande teori

36

för att skapa nya förklaringar med hjälp av ett abduktivt förhållningssätt (Åkerlund,
2017).
Undersökningen följer en fallstudiedesign eftersom en specifik kris används som fall för
att förtydliga hur krissituationer påverkar konsumtion (Bryman & Bell, 2013).
Fallstudieforskning ger enligt Flyvbjerg (2003) möjligheten för forskare att utföra
undersökningar som bidrar med mångfaldiga och nyanserade bilder av verkligheten. För
att möjliggöra en sådan djupdykning undersöker jag känslor, tankar, upplevelser och
handlingsmönster bland universitetsstuderande i samband med omställningarna till följd
av coronapandemins första våg. Jag anser med andra ord att dessa unga vuxnas
livsmedelskonsumtion under coronapandemin är representativt för konsumtion i kristid.
Utöver den abduktiva ansatsen har studien vuxit fram genom systematisk kombinering
(eng. systematic combining) som av Dubois och Gadde (2002) beskrivs som en process
där den teoretiska referensramen, det empiriska materialet och fallstudien utvecklas
parallellt genom en oavbruten samverkan. Systematisk kombination kan ytterligare delas
in i två processer: en som matchar teori med verklighet och en som dirigerar och
omdirigerar studien. Dessa processer påverkas av vad som händer i verkligheten,
tillgängliga teorier, fallet som gradvis utvecklas och den analytiska referensramen.
(Dubois & Gadde, 2002)
Eftersom undersökningens mål är att skapa en djupare förståelse av ett beteende bygger
avhandlingen på en kvalitativ metodansats. För att nå en insikt över hur unga vuxna
tolkade deras verklighet under coronapandemin våren 2020 valde jag vidare kvalitativ
intervju som datainsamlingsmetod eftersom detta är ett effektivt redskap för att djupare
undersöka hur olika individer uppfattar händelseförlopp eller fenomen (Ahrne &
Svensson, 2015). Beslutet om vilken intervjuform som lämpar sig bäst för avhandlingens
undersökning handlade främst om hur gemensamma erfarenheter kan undersökas på bästa
sätt, om det förekommer skillnader mellan olika uppfattningar och hur mycket plats som
undersökningens deltagare ska ges (Bryman & Bell, 2013). Även rådande restriktioner
om social distansering påverkade i viss mån val av metod för att samla in kvalitativt data.

37

4.2 Urval
Efter att ha fastställt studiens metodval är nästa steg att bestämma undersökningens
empiriska objekt eller urval, som utgör grunden för att få tillgång till den önskade
informationen (Ahrne & Svensson, 2015). Studiens urval har delvis varit målinriktat
eftersom det valdes ut efter specifika kriterier på basis av avhandlingens forskningsfrågor
(Bryman & Bell, 2013). Fokus vid rekryteringen låg på unga vuxna mellan 18–35 år med
en aktiv livsstil. Det ansågs givet att alla respondenter i någon mån upplevt
coronpandemins första våg och att de konsumerat mat under våren 2020, vilka därför inte
ställdes som skilda krav.
För att nå ut till unga vuxna med de önskade kriterierna kontaktade jag en
universitetslärare i marknadsföring som för stunden undervisade i ett för studien passande
ämne. Tillsammans med universitetsläraren bestämde vi att undersökningens empiriska
material skulle samlas in genom en workshop där kursdeltagarnas slutliga uppgift blev
att delta i gruppdiskussioner. Sammalagt ingick i urvalet 31 deltagare, 13 män och 18
kvinnor. De gick på samma universitet men studerade olika huvudämnen. Deltagarnas
ålder sträckte sig från 20 till 32 år, med en medelålder på 22 år.
I åtanke vid urval av respondenter fanns också huruvida urvalsgrupperna skulle vara
heterogena eller homogena (Bryman & Bell, 2013). En homogen urvalsgrupp skapar
möjlighet till jämförelse respondenterna emellan medan en heterogen urvalsgrupp når ett
bredare resultat eftersom respondenterna skiljer sig mer åt från varandra (Alvehus, 2019).
Utgående från kriterierna gällande urvalet formade deltagarna redan från början rätt så
homogena grupper vilket även var studiens syfte. Med andra ord delade deltagarna en
stor del erfarenheter, kunskaper och åsikter. Samtliga deltagare hade även samma
utbildningsnivå och delvis socio-demografiska bakgrund. Heterogenitet uppstod också i
grupperna vad gällde t.ex. kön, matintresse, personer i hushållet och var de befunnits sig
under coronapandemins första våg.
Min ursprungliga tanke var att genomföra fokusgruppintervjuer, men på grund av
kursdeltagarnas strama tidtabell och rekommendationerna om social distansering valde
jag att i stället utföra gruppintervjuer. Jag ansåg att denna intervjuform, likt
fokusgruppintervjuer, drog nytta av alla kursdeltagare och var därför ett naturligt val.
Eftersom undersökningens syfte rörde unga vuxna som en grupp ville jag också utnyttja
38

samspelet mellan intervjupersonerna. Enligt Bengtsson m.fl. (1998) formar och utvecklar
deltagarna attityder samt åsikter i samspel med varandra samtidigt som de kan bygga
vidare på varandras idéer. De menar dessutom att gruppintervjuer ofta blir mer
informationsrika, flexibla och stimulerande för både intervjuare och intervjupersoner
(Bengtsson m.fl., 1998). En negativ sida med gruppintervjuer kan i sin tur vara större
svårigheter med att komma åt den enskilda individens attityder och åsikter. Det kan även
finnas risk för en stor mängd majoritetssynpunkter. (Bryman & Bell, 2013)
Eftersom det på förhand stod klart att en stor del av deltagarna kände varandra sedan
innan skapade det här en sorts balans och säkerhet. Jag ansåg att dessa naturligt
sammansatta grupper av kurskamrater var en potentiell fördel eftersom deltagarna skulle
kunna slappna av i varandras sällskap. Bengtsson m.fl. (1998) menar att ett problem med
en sådan grupp skulle kunna vara redan utvecklade gruppnormer, detta löstes genom att
dela in grupperna slumpmässigt i stället för att använda mig av de grupper som
studerandena arbetat i redan tidigare under kursen.
Vad som anses vara en passlig mängd deltagare i en gruppintervju varierar. Patton (2002)
nämner sex till åtta personer medan Trost (2010) menar att fem personer är ett lämpligt
antal. Enligt Bengtsson m.fl. (1998) är det viktigt att välja antalet intervjupersoner utifrån
antalet intervjuare och deras tidigare erfarenheter av gruppintervjuer. Eftersom det på
förhand inte var säkert hur många kursdeltagare som skulle delta i diskussionerna
formades grupperna i realtid. De delades automatiskt in via videokommunikationstjänsten Zooms breakout room-verktyg enligt antalet deltagare och önskat antal grupper.
Slutligen formades sju grupper med fyra till fem deltagare i varje grupp.

Figur 5. Tabell över indelningen av grupper. Tabellen redogör för respondenternas kön, ålder samt
gruppdiskussionernas längd.

39

4.3 Utformning av frågor och anvisningar för gruppintervju
Från första början var det klart att undersökningens respondenter skulle delta i
intervjuerna på distans. Som verktyg användes Zoom där deltagarna automatiskt blev
tillagda i så kallade breakout rooms. Som värd kan man endast gå med i ett breakout room
åt gången vilket betydde att alla grupper självständigt utförde deras diskussioner utan en
närvarande intervjuare eller moderator. Det var därför ytterst viktigt att utforma tydliga
instruktioner och en strukturerad intervjuguide för respondenterna som de självständigt
kunde följa (se bilaga 1).
För att få tillgång till dialogerna och kunna analysera dem ombads studenterna att banda
in sina diskussioner (Bryman & Bell, 2013). Inledningsvis gavs en beskrivning av hur
detta utförs rent tekniskt samt annan praktisk infomation såsom hur lång tid sessionen
skulle ta o.s.v. Enligt Ahrne och Svensson (2015) är det viktigt att informera deltagarna
om vad som förväntas av dem, vilket således även gjordes i instruktionerna. Deltagarna
uppmanades att tala fritt och påminndes om att varje åsikt är värdefull (Trost, 2010).
Följande steg var för respondenterna att presentera sig för varandra. Presentationsrundans
frågor fanns tydligt antecknade i instruktionerna.
Vad gäller gruppintervjuer är det enligt Ahrne och Svensson (2015) normalt att diskutera
fyra till sex frågor under en period av två timmar, men eftersom diskussionerna i det här
fallet skedde självständigt kunde inga nya, fördjupande följdfrågor ställas. Därför valdes
tio teman med korta beskrivande rubriker och tillhörande frågor samt påståenden som
skulle besvaras på högst 50 minuter. En tidsram under två timmar valdes för att hålla
deltagarna konsentrerade.
Frågorna var till antal många med målet att diskussionerna skulle drivas framåt utan en
moderator. Rubrikerna var generella med tillhörande specifiserade frågor för att hjälpa
deltagarna få ett grepp om vilken slags diskussion de skulle utföra. En kombination av
öppna frågor till exempel ”Berätta om… Reflektera tillsammans över...” och preciserande
följdfrågor som "Varför, hur och kan du ge ett exempel?" användes för att leda samtalen
i rätt riktning. Ytterligare rangordnades ämnena utifrån deras relevans för studien och de
med störst vikt fick diskuteras först. Detta för att jag garanterat skulle få svar på de
viktigaste frågorna. I instruktionerna uppmanades deltagarna att diskutera varje tema i
högst 5 minuter.
40

Många av de tio ämnenas rubriker var med avsikt tankeväckande för att leda in deltagarna
på rätt spår. Via följdfrågorna uppmanade jag till att fritt tala om tankar och upplevelser
(Bryman & Bell, 2013). Även om intervjuguiden var välstrukturerad blev
tillvägagångssättet av semistrukturerad form eftersom deltagarna gavs möjligheten att
besvara frågorna på sitt eget vis samtidigt som de inom gruppen kunde anpassa frågornas
följd utefter varandras svar (Ahrne & Svensson, 2015).
För att urvalet och empirisk data ska vara representativt vid kvalitativa intervjuer bör man
även uppnå en mättnad i materialet. En form av mättnad kan ses om till exempel fler
svarsmönster är återkommande. (Ahrne & Svensson, 2015) Eftersom jag lyssnade på
diskussionerna i efterhand var det osäkert om en mättnad skulle bli nådd. Hade en mättnad
inte upplevts var min ursprungliga plan att presentera materialet som en pilotstudie och
komplettera det med djupintervjuer.
Eftersom studiens syfte och teoretiska ramverk formades delvis utifrån det empiriska
materialet var gruppdiskussionernas intervjuguide det som satt igång hela
forskningsprocessen. Områden som jag valde att fokusera på var framför allt tid i köket,
hemlagad mat, sund och osund livsstil samt eventuella nya köpmönster. Även mindre
teman som handlade om att hitta inspiration till matlagning, laga mat tillsammans samt
vikten av lokalproducerade livsmedel togs upp. Då avhandlingens syfte och
frågeställningar klarnat, kunde tack vare avhandlingens abduktiva ansats, det empiriska
materialet som jag inte ansåg vara absolut nödvändigt uteslutas (Dubois & Gadde, 2002).
För att säkerställa intervjufrågornas relevans och att de förstås rätt av deltagarna
rekommenderar Ahrne & Svensson (2015) genomförandet av en pilotintervju. På grund
av den begränsade tidtabellen för gruppintervjuerna, hade jag inte tillräckligt med tid att
utföra en. Intervjufrågorna granskades i stället noggrant av både deltagarnas
universitetslärare och avhandlingens handledare. Eftersom pilotintervjun uteblev fanns
inga förutfattade uppfattningar om hur frågorna skulle tas emot eller hur lång tid
diskussionerna skulle ta. Pilotdeltagare hade även kunnat ge ytterligare åsikter kring
intervjuns längd och hur frågorna upplevdes (Bryman & Bell, 2013).

41

4.4 Datainsamling
I och med den rådande coronapandemin har Institutet för hälsa och välfärd gett
rekommendationer om social distansering vilket betydde att intervjuerna inte kunde
utföras

ansikte

mot

ansikte.

Som

respondenter

valdes

studerandena

i

en

marknadsföringskurs och eftersom undervisningen skedde på distans via Zoom följde
undersökningen samma riktlinjer. Ahrne och Svensson (2015) menar att det finns en risk
för att telefon- och skypeintervjuer blir opersonliga och formella, vilket inte hade gynnat
studiens mål att fånga personliga berättelser. I synnerhet över telefon kan vissa skiftningar
vara svåra att upptäcka utan en personlig kontakt, kroppsspråk och ansiktsuttryck
(Bryman & Bell, 2013). Tack vare att deltagarna var bekanta med varandra och
programmet Zoom sedan innan kunde detta undvikas, och de delade öppet sina egna
tankar och åsikter.
Inför föreläsningen där det empiriska materialet skulle samlas in utformades ett tydligt
manus tillsammans med kursläraren (se bilaga 2). Föreläsningen inleddes av läraren med
en presentation av agendan och tankar relaterade till kursen som en helhet. Efter det höll
jag en introduktion till temat matkonsumtion i kristid för att ge en bild av studien i korthet
och för att skapa en öppen atmosfär (Trost, 2010). Därefter presenterades instruktionerna
för gruppdiskussionerna. Vidare förklarades syftet med diskussionerna och dess
frivillighet och anonymitet betonades upprepade gånger. Efter presentationen och
instruktionerna fick deltagarna ställa frågor, i linje med Trosts (2010) rekommendationer.
Deltagarna hade 50 minuter på sig att besvara frågorna, vissa grupper använde hela tiden
som fanns till förfogan medan andra var klara på 30 minuter. Efter att diskussionerna
avslutats och deltagarna återvänt från sina breakout rooms till det ursprungliga
mötesrummet hölls en genomgång och sammanfattning. För kursens syfte fick då en
deltagare ur varje grupp presentera svaren på några sammanfattade frågor. Avslutningsvis
höll jag ett kort sammandrag. Totalt tog sessionen cirka två timmar.
Vad gällde studiens forskningsetik, garanterade jag deltagarna anonymitet och berättade
att de skulle framträda i studien endast med ålder och kön. Samtliga studerande
informerades om pro gradu-avhandlingens syfte, att deltagandet skedde frivilligt och att
de även i efterhand kunde avbryta sitt deltagande om så önskades. Jag informerade även

42

deltagarna om hur den insamlade information skulle användas och att de har möjligheten
att ta del av den färdiga studien.
4.5 Databearbetning och analysmetod
Efter insamlingen av det empiriska materialet organiserades och bearbetades uppgifterna.
Det första målet var att reducera informationen som samlats in för att kunna tolka och
analysera de viktigaste delarna (Bryman & Bell, 2013). För att analysera kvalitativt data
rekommenderar Ahrne och Svensson (2015) samt Trost (2010) att utföra en fullständig
transkribering. Rådata, d.v.s. respondenternas yttranden, är den första nivån av analysen
(Bryman & Bell, 2013).
Transkriberingen av intervjuerna skedde i takt med att deltagarna skickat in sina inspelade
diskussioner via mejl. Först då transkriberingen kunde påbörjas gick det alltså att höra
diskussionerna för första gången vilket även inledde tolkningsarbetet (Ahrne & Svensson,
2015) samt resten av forskningsprocessen (Dubois & Gadde, 2002). All data kunde börja
bearbetas genast eftersom ingen deltagare meddelat att deras information inte fick
användas i forskningssyfte. Totalt uppgick det transkriberade materialet till över 70 sidor.
Bearbetningen fortsatte med en kodningsprocess där jag läste igenom det transkriberade
materialet ett flertal gånger och studerade det grundligt. Detta för att få en helhetsbild och
kunna bryta ner svaren i mindre delar. Inledningsvis försökte jag hitta likheter som
förekom mellan de olika deltagarna för att sedan kunna övergå till skillnader (Bryman &
Bell, 2013). Med hjälp av kodningen gjordes den stora mängden data mer hanterlig
samtidigt som materialet fick en tydligare mening.
Som analysmetod valdes tematisk analys för att samla de mest relevanta delarna av
diskussionerna. Med hjälp av den tematiska analysen kunde mönster identifieras och
analyseras (Ahrne & Svensson, 2015). Bryman och Bell (2013) beskriver den tematiska
analysen i stora drag som sökandet efter teman. Min avsikt var att söka efter
återkommande teman i diskussionerna och utifrån dessa utforma teorin i en abduktiv
process. Eftersom teorin skrevs efter att avhandlingens empiriska data samlats in valde
jag att försöka identifiera teman utgående från avhandlingens forskningsfrågor i stället.
Tack vare att intervjuguiden var indelad i teman redan från första början hjälpte det här
mig med den tematiska analysen.
43

Dubois och Gadde (2002) framhäver vikten av att ständigt växla mellan olika
forskningsaktiviteter. Genom att regelbundet skifta mellan teori och empiri, utvidgas
både forskarens kunskap och förståelse. Dubois och Gaddes (2002) ramverk bygger
precis som den abduktiva ansatsen, på en idé eller tanke som kombineras med empiriskt
fältarbete, analys och tolkning. Detta främst för att med hjälp av empirisk observation
förklara teori. Med andra ord omdirigerade och formade jag det empiriska materialet
under hela forskningsprocessen. Tolkningen och analysen av undersökningen skedde
samtidigt som resten av avhandlingen utformades. Som exempel var resultatkapitlet till
en början 30 sidor långt men reducerades i slutet av forskningsprocessen till 15 sidor.

Figur 6. Egen tolkning av systematisk kombinering (Dubois & Gadde, 2002).

Det man egentligen gör när man analyserar kvalitativt data är att man tolkar genom att
tilldela någonting en mening (Ahrne & Svensson, 2015). När temana som skapats i
bearbetningen av det empiriska materialet kombineras med tolkning framträder således
innebörden. Målet med analysen är en djupare förståelse av ämnet och materialet. Rådata
var den första nivån av analysen, medan den andra nivån sammanfattade de som
deltagarna sagt. Därför valde jag till sist ut de mest representerade citaten på basen av
åsikter och upplevelser som bidrog med en tydlig funktion. Citaten som lyfts fram i
resultatkapitlet återges ordagrant men med vissa korrigeringar av talspråk för att
underlätta läsningen.
44

4.6 Metoddiskussion
Vad gäller kvalitativa undersökningar utgör forskaren en viktig del av analysen. Det går
därför oundvikligen att analysera något totalt objektivt. En viktig del av
forskningsprocessen är således att kunna ställa sig kritisk till sig själv och arbetet (Ahrne
& Svensson, 2015). I studien har jag utfört olika metodologiska val vilka bidrar med
konsekvenser för undersökningens resultat. Eftersom detta kapitel hittills fokuserat på
processen där jag som forskare haft en betydande roll, har många val redan motiverats.
Nedan kommer jag ytterligare argumentera för några av metoderna som valdes. Slutligen
diskuteras även studiens tillförlitlighet.
För det första avgränsades avhandlingens undersökning vad gällde både tid och resurser.
Detta ledde till att en pilotintervju inte kunde utföras och att gruppdiskussionerna skedde
utan en närvarande moderator. Under intervjutillfället kunde frågorna därför inte anpassas
utefter situationen vilket möjligtvis ledde till ett empiriskt material med mindre nyanser
och dimensioner (Ahrne & Svensson, 2015). Moderatorn har en viktig roll vad gäller att
hindra personer från att dominera diskussionen och uppmuntra tystlåtna personer att prata
mer (Trost, 2010). Eftersom jag inte kunde närvara som moderator under
gruppdiskussionerna var vissa deltagare tystare medan andra pratade mer. Tack vare det
stora antalet deltagare påverkade trots allt inte det här diskussionernas mättnad.
Det visade sig att grupper med över fyra personer fortare kom fram till en mättad
diskussion. Många av deltagarna i de större grupperna höll i större utsträckning med om
vad som tidigare kommenterats och menade att de inte hade något nytt att tillägga. I
grupper med mer än fyra personer fanns även fler tysta deltagare än i de mindre grupperna
där alla gjorde sig hörda. Det går således i efterhand att konstatera att grupper på tre till
fyra personer hade varit mest optimala för studiens syfte.
Fördelen med gruppdiskussionerna var att alla deltagare ställdes samma frågor, på samma
sätt, vilket gav mer jämförbar information (Bryman & Bell, 2013). Att vissa deltagare var
bekanta med varandra sedan innan gjorde att de kunde relatera till varandras situationer
och kommentarer. Jag upplevde att miljön var förtroendefull i samtliga grupper och att
deltagarna öppet diskuterade sina åsikter. Gruppklimatet påverkades inte negativt av att
detta vilket av Ahrne och Svensson (2015) ansett kan skapa problem. Brembeck m.fl.
(2005) menar att mat visat sig vara ett lättsamt ämne att utföra intervjuer inom, tack vare
45

att det är något vardagligt som många gärna uttalar sig om, vilket stämde väl in på
studerandena.
Under diskussionerna fick deltagarna fritt välja hur de ville presentera sig själva, vad de
ville utelämna eller lyfta fram. Enligt (Brembeck m.fl., 2005) är detta en viktig del i
skapandet av värderingar, beteenden och identiteter i relation till mat. Brembeck m.fl.
(2005) använder begreppet food voice för att ytterligare förklara att en berättelse inte är
mer korrekt än någon annan. Snarare handlar det om att matvanor och andra situationer
kopplade till mat alltid har många röster, vilka tillsammans skapar en mångdimensionell
bild av respondenternas matliv. Sammanfattningsvis lyckades gruppdiskussionerna
således över förväntan. Deltagarna diskuterade fritt och uppmuntrade varandra att vidare
utveckla sina svar. Diskussionerna flöt på väl och respondenterna höll sig till de ämnen
som skulle diskuteras. Ibland ställdes även följdfrågor deltagarna emellan.
Enligt den konventionella uppfattningen av fallstudier är dessa allt för situationsspecifika
för att det ska vara möjligt att generalisera från ett enda fall (Flyvbjerg 2003; Dubois &
Gadde, 2002). I den här avhandlingen försöker jag se detta problem som en möjlighet,
genom att undersöka och tolka en specifik situation grundligt. Jag anser att lärdomar av
ett specifikt fall borde betraktas som en styrka snarare än en svaghet. Enligt Dubois och
Gadde (2002) förstås samspelet mellan ett fenomen och dess sammanhang bäst genom
fördjupade fallstudier. Vidare menar Alvesson & Sköldberg (2008) att abduktion är den
metod som används vid många fallstudiebaserade undersökningar, vilket delvis förklarar
varför processen flöt på väl.
Angående studiens tillförlitlighet tas fyra delkriterier; trovärdighet, överförbarhet,
pålitlighet och konfirmerbarhet slutligen i beaktande (Bryman & Bell, 2013).
Trovärdighet innebär huruvida resultaten är sannolika. Ahrne & Svensson (2015) betonar
den stora mängden valmöjligheter vilket i princip kan utforma analysen på oändligt
många sätt. Jag har därför valt att genomgående och tydligt resonera kring mitt metodval,
vilket jag anser vara särskilt viktigt då studien är kvalitativ och fokus ligger på
respondenternas berättelser. Risken finns att min tolkning av deltagarnas svar inte
stämmer överens med vad de egentligen menat vilket kan skapa en lucka i resultatet
(Ahrne & Svensson, 2015).

46

Överförbarheten syftar på huruvida resultatet är generaliserbart eller kan tillämpas i andra
kontexter (Bryman & Bell, 2013). Jag anser studiens överförbarhet vara stark eftersom
antalet deltagare var så pass stort och att deltagarna var av olika kön och ålder. Det går
även att se tydliga samband mellan avhandlingens teoretiska referensram och kvalitativ
data vilket styrker deltagarnas berättelser. Ett bredare resultat kunde ha fåtts genom att
intervjua studerande på olika skolor, unga vuxna i en högre ålder, personer av olika
bakgrund o.s.v. Syftet med studien var att nå ett djup vilket med hjälp av
gruppdiskussionerna lyckades, därför behövdes inte heller ett brett svar att kunna
generalisera till en större population (Bryman & Bell, 2013).
Med pålitlighet avses en fullständig redogörelse av forskningsprocessens samtliga delar
(Bryman & Bell, 2013). Jag har som forskare genomgående varit reflexiv och transparent
i de delar som fokuserar på processen. Jag har även motiverat de val och
ställningstaganden som jag tagit (Bryman & Bell, 2013). Resultatet anser jag vara
objektivt då jag eftersträvat att säkerställa alla deltagares svar så att de återspeglas på ett
sanningsenligt sätt utan mina personliga värderingar vilket tydliggörs bland annat genom
direkta citat (Ahrne & Svensson, 2015). Jag anser även att det finns ett tillräckligt djup i
mitt data för att resultatet ska vara pålitligt.
4.7 Sammandrag
I kapitlet har jag redogjort för avhandlingens undersökningsmetodik. Jag diskuterar
detaljerat de metoder som jag valt för att samla in data. Vidare redogör jag för mitt urval,
hur materialet har analyserats samt undersökningens trovärdighet. I mitt metodval har jag
valt en kvalitativ forskningsmetod som utförts med hjälp av en abduktiv ansats och
systematisk kombinering. Undersökningen följer således även en fallstudiedesign
eftersom en specifik kris använts för att illustrera avhandlingens problemformulering.
Den huvudsakliga intervjumetoden var gruppdiskussioner. Totalt genomfördes sju
gruppdiskussioner med 31 deltagare. Målet med gruppdiskussionerna var att skapa en
djupare förståelse av unga vuxnas livsmedelskonsumtion genom att undersöka känslor,
tankar, upplevelser och handlingsmönster. Tack vare mättnad i det kvalitativa materialet
och att avhandlingens teori bekräftade mycket i deltagarnas berättelser drar jag slutsatsen
att undersökningen uppfyller sitt syfte och att trovärdigheten därför är hög.

47

5

RESULTAT

I kapitlet presenteras resultaten från de sju gruppdiskussionerna där totalt 31 studerande
deltog. Diskussionerna började med en kort presentationsrunda. Därefter diskuterades 10
olika teman där deltagarna med hjälp av rubriker och följdfrågor fick svara på hur de
själva anser att deras matvanor påverkats av coronapandemins första våg våren 2020.
5.1 Unga vuxnas relation till matlagning
Bland de unga vuxna som deltar i gruppdiskussionerna varierar intresset för matlagning.
Majoriteten menar att de i någon mån är intresserade av att laga mat, medan somliga anser
sig vara väldigt intresserade av matlagning. En del konstaterar att deras matintresse är
ganska neutralt och beror mycket på situation och humör, men framför allt på tiden som
finns till förfogande. Några är intresserade av matlagning men lagar ändå inte mat särskilt
ofta. En väldigt liten andel anser att de inte alls är intresserade av att laga mat, av dessa
personer påpekar också en del att de däremot under våren 2020 blivit tvungna att laga
mera mat och att intresset på så sätt ökat.
Det blir tydligt att regeringens uppmaning att stänga alla universitet och avbryta
närundervisningen har påverkat samtliga deltagare som under våren 2020 blev tvungna
att utföra alla studier på distans. Till följd av restriktionerna flyttade några personer hem
till sina föräldrar och andra åkte ut till sommarstugan, vissa spenderade tiden hemma
antingen ensamma, med sin sambo eller rumskompis. Eftersom allmänheten
rekommenderades undvika att i onödan vistas på allmänna platser spenderade deltagarna
mer tid hemma. Flera påpekar att de hade mer överflödig tid än vanligt och därför började
laga mera mat och planerade sina måltider och matinköp noggrannare.
Allting ändrades så snabbt och man var så mycket hemma, så då blev man mer intresserad av saker
man kunde göra hemma och för mig var det nog matlagning och just hälsosam mat och mer sådant
som man inte har testat förr…man hade jättetråkigt och vanligtvis så är man kanske någonstans med
kompisarna eller far och äta, eller vad som helst. Men nu när man inte kunde göra det så ville man
göra något extra ibland och då så gjorde jag kanske lite bättre mat. (Kvinna, 20)
Jag märkte, såsom någon annan också nämnde, att jag lagade mera mat. Man tänkte kanske också
mera, vad skulle jag kunna göra idag? Man funderade längre på det helt enkelt, för att man hade
mera tid än annars. (Man, 21)

Gemensamt för deltagarna i alla grupper är att konsumtionen av mat på restauranger och
framför allt på universitetskaféer under våren 2020 upphörde helt. De största
förändringarna som framkommer är att många deltagare förut endast tillagat frukost och
48

middag hemma, eller till och med hoppat över frukosten och ätit alla dagens mål på något
av universitetets studentkaféer. Några deltagare medger att de normalt gör middag
hemma bara en eller två gånger i veckan och ofta minimerar matlagningen genom att äta
i skolan. Under våren 2020 blev så gott som alla deltagare i stället tvungna att tillreda
frukost, lunch, middag och mellanmål själva.
Jag använde mera tid i köket eftersom jag brukar äta lunch antingen i skolan eller på jobbet. Nu hade
jag inte den möjligheten så jag måste ju laga lunch. Jag tillhör kategorin som mealpreppar och
förbereder kommande vecka, så i slutändan blev det inte så mycket mer arbete i köket, men betydligt
mer än om jag skulle ha ätit lunch någon annanstans. (Kvinna, 26)

För att vara tidseffektiva och ekonomiska förberedde många deltagare större satser mat,
i form av storkok i stället för att varje dag behöva komma på vad de skulle laga för mat
igen, vilket underlättade vardagen. En del av deltagarna gör även detta normalt så de såg
ingen skillnad sedan innan pandemin. Några menar att matlagning hjälpte dem att hålla
fast vid rutiner i vardagen. En person berättar hur han redan vid början av
coronapandemins första våg noggrannare började strukturera vardagen för att det inte
skulle bli för jobbigt att bara sitta hemma.
… så jag tänkte nog att jag börjar laga mat riktigt ordentligt här hemma, jag hade inte tidigare satt
så mycket tid på att, kanske en gång i veckan, laga riktig hemlagad mat. Men nu så började jag laga
ordentliga måltider här hemma, på grund av pandemin. (Man, 23)

Vissa ansåg att tiden i köket inte blivit längre eller att den stannat på samma nivå som
tidigare. Detta märks framför allt bland de personer som är intresserade av matlagning
och bland de som har lagat mycket mat också innan coronapandemin.
Som sagt så är jag intresserad av matlagning, så jag lagar ju nog mat ganska ofta sådär, så jag kan
inte säga om det var mer än normalt. Men jag bakade definitivt mera än normalt! (Kvinna, 22)

I en grupp diskuteras att matintresset var stort framför allt i början av pandemin.
Deltagarna menar att det blev något av en ny händelse. De hade mer tid och njöt därför
av att laga mat från grunden. En person i gruppen poängterar att intresset dock idag
försvunnit och att hon inte längre orkar anstränga sig lika mycket som i början av krisen.
I synnerhet tillagningen av lunch hemma ökade och gruppen diskuterar vidare att de testat
olika maträtter och nya recept som de nödvändigtvis inte annars skulle ha gjort. Flera
deltagare medger att de bakade betydligt mera våren 2020 än vad de vanligtvis brukar.

49

Speciellt där i början när allt kom, så bakade jag massvis och testade massor av nya olika maträtter
och allt möjligt, för att det fanns inte så mycket annat att göra, jag spenderade nog helt klart mera
tid [i köket] då i alla fall (Kvinna, 23)
Jo jag håller helt med att då i början av coronan så hade man ganska mycket tid att experimentera
med nya maträtter just för att man hade mer tid överlag (Man, 21)

I flera grupper samtalar deltagarna om att de i början av coronapandemin våren 2020
också använt mathemkörningstjänster som Wolt avsevärt mycket mer än innan. En del
medger att de till och med ätit mindre hemlagad mat under tiden för att mängden
färdigmat från restaurangerna var så stor. Bortsett från dessa ”woltare” är det endast
deltagare som bott hemma hos sina föräldrar under våren som är av åsikten att de skulle
ha spenderat betydligt mindre tid på matlagning än vanligt. En del anser att de varken
tillbringat mer eller mindre tid i köket eftersom det alltid varit en naturlig del av deras
vardag att laga mat.
Jag tror inte att jag använde varken mer eller mindre tid egentligen, man måste ju laga mat varje dag
ändå… (Man, 22)

Deltagarna fick ytterligare svara på hur de tror att uttråkning kunnat vara en faktor som
påverkat deras matvanor. Vissa menar att det kan stämma och andra ser inget samband
alls. Eftersom det inte fanns så mycket att göra anser flera personer att de överlag hade
ganska tråkigt och att vardagen lätt blev enformig, vilket gjorde att de flesta försökte hitta
på aktiviteter för att ha något att se fram emot till exempel genom att laga mat både
ensamma och tillsammans med vänner. En deltagare nämner att om hon satsade mera tid
på att laga mat så blev det mindre tid över att ha tråkigt. Hon menar att det inte var själva
orsaken bakom matlagningen, men att hon lika gärna kunde satsa mer på det hon åt, då
hon ändå tog sig tiden och lagade mat. Matlagning fungerade för många som ett substitut
för andra aktiviteter. Vissa menar att det inte var frågan om uttråkning utan brist på
struktur, vilket gjorde att fokus på maten blev större. Någon påpekar att tillvaron kretsade
ganska mycket kring matlagning och funderingar som ”vad ska jag äta idag”. Vissa menar
att de åt mer för att de var uttråkade. Någon nämner att den prokrastinerade genom att
lagat mat i stället för att till exempel studera. Fler deltagare som bakade säger att
bakningen varit mera relaterad till uttråkning än vad matlagningen var.
Bakningen hade nog för min del med uttråkning att göra. Men jag tänker att det kanske ändå mer
var det att man inte kunde göra så mycket, så då blev det en sak som man kunde göra hemma. Då
man inte annars har, eller gör så mycket tid för bakandet, men nu då man var hemma så passade det
ju bra. (Kvinna, 22)

50

5.2 Matvanor och livsstil
För att åstadkomma pauser under dagen berättar flera deltagare att de våren 2020 åt mera
än normalt. För de flesta handlade det inte om onyttig mat, utan många åt snacks och
mellanmål i form av smörgåsar, frukt, grönsaker eller kaffe. Några nämner, att eftersom
de inte handlat lika ofta som normalt, så föll vissa typer av frukt och grönsaker som åldras
snabbt bort till exempel sallad och bär. Flera deltagare uttrycker att det lätt blev
långtråkigt att studera hemifrån, ett sätt att få bot på uttråkningen var exempelvis genom
att äta. En deltagare reflekterar över om han egentligen ätit mer eller om det bara kändes
så för att han var ensam och det inte fanns så många andra aktiviteter. Han menar att det
så här i efterhand egentligen inte var en stor skillnad jämfört med normalt men att han
under våren 2020 fick intrycket av att han åt mer. Några deltagare nämner att de åt mer i
samband med andra aktiviteter såsom när de tittade på film eller deltog i
distansundervisning.
Som sagt så kändes det i alla fall som så, att när man på det sättet rörde sig mindre eller inte hade så
hemskt mycket att göra, man behövde inte fara till skolan och så här, så typ var det så att man
snacksa hela tiden (skrattar) men inte skulle jag säga att själva maten blev onyttigare. (Kvinna, 20)

Några menar i sin tur att mellanmålen blev onyttigare och att de åt mera godis och bakverk
än innan. En deltagare nämner att hon möjligtvis spenderade mera pengar på snacks än
normalt. Av de personer som bakade mera anser några att de åt mer onyttigt än vanligt.
… jag är kanske en sådan person, att jag äter mera [syftar på godis och snacks] om jag har tråkigt.
Så sedan var det lite så att emellanåt så ville man ha något för att man bara hade tråkigt hemma.
(Kvinna, 22)
Jag skulle nog också säga att jag på det sättet har ätit mer onyttigt än vanligt, kanske just för att jag
bakade mer så det gick kanske lite hand i hand med det. (Kvinna, 22)

Något som för många deltagare förändrades under våren 2020 var att de njöt av
långsammare morgonrutiner eftersom de inte behövde gå till skolan. Mer tid ledde till att
vissa åt större frukostar och att andra sov längre för att sedan kanske hoppa över
morgonmålet och äta lunch i stället. För en del personer var skillnaderna större, ett flertal
hade gått från att normalt inte äta morgonmål alls, på grund av brådska eller dålig aptit,
till att under våren njuta av längre frukostar. Enligt dem hade minskad morgonstress en
positiv effekt.

51

Jag hade emellanåt längre frukostar men om jag sov länge hoppade jag rakt till lunch. Om man
tänker då när man gick till skolan och man skulle vara till exempel 8:15 där, så då åt jag inte
någonting utan jag bara steg upp och for till skolan. Så på det sättet njöt jag mera, och jag njöt av
mitt morgonkaffe på ett helt annat sätt. (Kvinna, 21)
Jag är en sådan som älskar att äta långa frukostar och dricka kaffe i lugn och ro så det tyckte jag
jättemycket om, när man inte på det sättet hade något att fara iväg på tidigt så kunde man njuta av
att dricka morgonkaffet… (Kvinna, 23)

Middagarna såg för de flesta ut som vanligt. En person poängterar att tack vare mer tid
och färre saker att göra under dagen, kunde han satsa mer på att laga lyxigare eller mer
avancerade middagar vilket också ett flertal andra deltagare gjorde. Lyxigare middagar
innebar för några deltagare också av mat från restauranger som de åt hemma. De som har
ett stort intresse för matlagning menar dock att de tillredde lyxigare middagar redan innan
coronapandemin, med andra ord ser de inte någon förändring. Flera deltagare är också av
åsikten att de inte lagat lyxiga middagar alls.
Jag hade nog lyxigare middagar under våren för att jag hade mer tid som sagt och då hade jag mer
tid att göra mer tidskrävande rätter och sånt. (Kvinna, 20)

Hemleverans av restaurangmat var ett ämne som diskuterades livligt i många grupper.
Deltagarna hade beställt hämtmat av olika orsaker delvis för att matlagningen hemma
ökade och de konstant inte orkade laga så mycket mat. En person reflekterar över att hon
nog möjligtvis ätit mera hämtmat under våren för att det vid somliga tillfällen kändes
jobbigt att laga mat och hitta på nya maträtter flera gånger om dagen. En annan deltagare
säger att take away-maten blev ett sätt att njuta lite extra, som en belöning eller guldkant
på vardagen.
Det blev nästan som en höjdpunkt. Idag får jag take away, och sen ja, det var den bästa stunden på
dagen. (Kvinna, 20)

Vissa hade svårt att urskilja om de skett en ökning från det normala eftersom de inte ätit
ofta på restaurang eller köpt take away tidigare, som studerande ansåg de att det är mer
budgetvänligt att laga maten själv. En person menade att den största förändringen ägt rum
när restaurangerna öppnade igen och hon då gärna ville äta ute för att träffa kompisar. En
grupp diskuterar att de beställt mat för att det var så nära det gick att komma en
restaurangupplevelse under pandemin. Flera säger att de beställt sådan mat de inte lagar
hemma, till exempel sushi, men att det är något de brukar göra normalt också d.v.s. inte
förändrades under pandemin. Några av de deltagare som befunnit sig i mindre städer där

52

hemleverans av take away-mat inte varit möjligt menar att deras konsumtion av hämtmat
minskat.
Faktiskt, alltså jag märkte att jag woltade en tid helt massor, jag vet inte varför, men det gjorde jag
i alla fall i början (Man, 21)
Jag hade lite samma, inte vet jag heller varför, det var kanske lite mer speciellt med tanke på att man
inte kunde göra riktigt någonting (Man, 21)

Majoriteten av deltagarna är av åsikten att de spenderade mera pengar på mat under våren
2020. Den största påverkande faktorn var de förmånliga studentluncherna som uteblev
helt. En del menar att de spenderade mindre pengar än normalt eftersom de inte kunde
äta på caféer eller restauranger. Vissa har svårare att minnas och säger att de åtminstone
inte lade märke till större förändringar.
Studentpriserna är så pass billiga så att om man nu ska göra någon bra mat själv, blir det kanske
lite dyrare sedan ändå. (Kvinna, 23)

En person nämner att hon spenderat mera pengar våren 2020 eftersom hon köpte mat
online, vilket påverkade priset på matvarorna då hon blev tvungen att byta ut många
varumärken. Hemleverans av take away-mat var en annan tjänst som slukat mer pengar
än normalt av flera deltagare. Några säger att eftersom de ätit orutinerat och mera snacks
så antar de att kostnaderna blev högre. I kombination med att göra mer mat och fler olika
maträtter så blir det också dyrare konstaterar en deltagare, att laga mer mat hemma leder
till större kostnader menar en annan.
Jag började laga lite finare mat så jag tror nog det blev ganska mycket mer pengar för min del (Man,
22)

De flesta deltagarna är av åsikten att alkoholkonsumtionen minskade under våren 2020.
Den största orsaken ansåg de flesta vara de stängda barerna och nattklubbarna, och att de
helt enkelt inte festat lika mycket som tidigare. Många deltagare menar att de bara dricker
alkohol om de äter på restaurang eller med avsikt att festa. Få dricker alkohol hemma
eller till maten. Bland de som drack alkohol var det vanligt att till exempel tillreda drinkar
och dricka vin eller öl, framför allt om de lagade mat tillsammans med kompisar eller
sambon. Många poängterar ett detta inte hände särskilt ofta, främst på helger eller då de
ville göra vardagen lite mera lyxig. Några menar att det inte skilde sig från normalt
eftersom de druckit alkohol med finare middagar även innan coronapandemin.

53

… alkoholkonsumtion som en helhet har nog minskat hos mig, men kanske just sedan mer sådär att
man tar en eller två till middagen så har blivit lite normalare… (Man, 21)

Deltagarna har ganska svårt att bedöma huruvida de själva anser att deras matvanor under
våren 2020 varit sundare eller osundare. Överlag verkar den hemlagade maten ses som
en positiv förändring mot en sundare kost. Att barer, nattklubbar och restauranger stängts
är också en bidragande faktor för många. Mindre festande resulterade också i en
minskning av osunda vanor som hör festandet till till exempel rökning, skräpmat, dålig
sömn och baksmälla.
Coronapandemin påverkade nog min livsstil för man hade mycket mera tid att motionera och äta
regelbundet och inte vara lika mycket ut och festa så det var nog faktiskt en mycket hälsosammare
livsstil. (Kvinna, 21)

En deltagare berättar att han fått styr på den annorlunda vardagen med hjälp av rutiner
och regelbundna måltider. Mer tid till matlagning har också gjort att fler planerade sina
matinköp noggrannare och således åt mer hälsosamt än innan. Några deltagare diskuterar
att de ätit mindre sallad och grönsaker för att det är något extra som man kanske inte
tillreder hemma. Åsikterna är delade när det kommer till hur hälsosam livsstilen överlag
varit våren 2020. De som anser att deras livsstil under våren blev mer hälsosam säger att
detta berodde på att de hade mer tid att laga bra mat och att äta regelbundet samt
motionera mera. Att gå miste om vardagsmotionen var något nästan alla kunde relatera
till och som en följd av detta hade ett flertal deltagare börjat träna och motionera mer,
vilket för en del även bidragit till nyttigare matvanor, en positiv effekt där några deltagare
menar att deras livsstil blivit hälsosammare.
5.3 Måltidens betydelse
En deltagare nämner att hon haft en väldigt matexperimentell vår. Tid, intresse och
sociala medier verkar vara de största motivationsfaktorerna som fått deltagarna att prova
nya maträtter och recept. Många berättar att de spenderat tid genom att laga mat och baka
med familjemedlemmar eller sambon. En person berättar att hon under våren lärde sig
laga mat eftersom hon tidigare inte varit intresserad av matlagning och ätit ganska
ensidigt. En del av deltagarna säger att de inte provat nya maträtter alls under våren 2020
eller att det inte skilde sig sedan tidigare.
Jag provade jättemånga nya recept och kände mig väldigt inspirerad att laga nya maträtter och sådant
för jag hade tiden, och jag var bara jätteinspirerad att laga mat. (Kvinna, 20)

54

För mig ändrade det inte alls på hur jag normalt äter, jag brukar annars också testa och variera med
recept så det ändrade inte så jättemycket. (Man, 22)

Framför allt sociala medier har haft en stor påverkan anser många deltagare, eftersom de
sett att andra lagat mat eller bakat och sedan själva blivit inspirerade. På grund av att
många kände sig uttråkade tror de att man använt sociala medier mer än innan och på så
sätt har engagemanget varit större. Många nämner att de fått inspiration från Instagram,
Youtube och Tiktok.
Jag tror nog some kanske var en ganska stor grej fast man kanske inte tänkte på det då. Om man just
ser att andra lagar mat och jag har inget att göra hemma så vad gör jag då? Jag gör också mat. Man
får kanske lite inspiration av andra. (Man, 21)

En stor del, både män och kvinnor säger att under våren 2020 börjat baka mer, främst
bröd, något vissa aldrig gjort innan. De som också bakat innan säger att de bakat mycket
mer än vanligt. Även här menar några att de främst blivit påverkade av sociala medier
samtidigt som de haft tiden att baka, eller överhuvudtaget inte haft något annat att göra.
…jag bakade bröd, något jag aldrig förr har gjort. (Man, 21)
Man hade så mycket tid egentligen, så var det så där att vad ska jag göra, nå jag bakar för att alla
bakar. (Kvinna, 25)

Därutöver fick deltagarna diskutera om de tror att det finns en koppling mellan trygghet
och traditionella rätter under kristider. Somliga menar att de åtminstone inte i sitt eget
beteende kan se något samband.
Om världen är lite så där hektisk kanske, det att man har den där normala måltiden tillsammans med
familjen så kan liksom skapa en sådan där trygghetskänsla, lite normalitet i allt det där. (Man, 25)

Huvudsakligen undermedvetet, menar en deltagare att traditionella maträtter, som man är
van att äta säkert skänker någon sorts trygghet. I flera grupper diskuteras att de sannolikt
finns en sorts säkerhet i att äta samma rätter på samma sätt, för att på så sätt kunna återgå
till det normala och känslan av att allting är som förr. En annan deltagare menar att mat
som man är van att laga gör att människan känner sig trygg, vid tillagning av helt nya
rätter finns inte samma självsäkerhet eller trygghet.
Jag tror nog det finns en koppling mellan att just när det var lite sådär att man inte rörde sig så
mycket så blev det större fokus på maten och mera tanke i vad man lagar och således också kanske
just traditionell husmanskost, jag vet inte varför man har den kopplingen att man vill äta sådant just
då men jag tycker nog i alla fall att det blev så hos oss. (Kvinna, 20)

55

Att i vuxen ålder äta samma mat som man också ätit som barn diskuteras av en grupp
som en bidragande faktor till att känna en viss trygghet. Någon säger ändå att den inte
lagat mat från barndomen utan helt och hållet testat nya rätter. En annan menar att det
kanske handlar mer om mat som man kan njuta av, således för somliga med en nostalgisk
koppling. En deltagare säger att när hon hade tråkigt kände hon en trygghet av att äta och
fokusera på mat.
… jag fick nog liksom kanske trygghet av det att man får någonting att göra och fokusera på, och
jag älskar att äta mat, vem skulle inte göra det? Jag tror nog att jag kanske lite så där romantiserade
maten under kristiden, kanske lite [skrattar]... (Kvinna, 21)

Ett flertal anser att de aldrig tänkt på sambandet mellan trygghet och mat. Man lagar det
som man kan, om man har ork för att laga mat över huvud taget, menar en deltagare. Det
låter som en rimlig orsak att söka sig till trygghet i form av traditionella rätter under
kristid, men det var nog inte fallet för mig, menar en annan deltagare. Vidare diskuteras
hur coronapandemin fört tillsammans personer i samma hushåll. Många säger att de lagat
mer mat med familjen, vänner, rumskompisar eller sambon. Vissa till och med i större
mån än innan pandemin. Detta menar några deltagare, berodde på att man spenderade
mer tid hemma samtidigt. Några hade också provat att äta via facetime och skype med
kompisar och familj i stället för att träffas.
Jag började faktiskt laga mat med min kämppis [sve.rumskompis] då det blev den första vågen på
våren vilket vi inte tidigare har gjort ofta alls (Man, 23)
Jag lagade nog mera mat med min sambo, ofta har det vari så att vi lagar båda våra egna maträtter
för att vi är hemma olika tider. Ja, så vi lagade sedan då ganska mycket mat tillsammans (Kvinna,
25)

De deltagare som flyttat hem till sina föräldrar under pandemin säger att de till viss mån
lagat mer mat med familjen, men framför allt ätit samtidigt tillsammans. De flesta bor
vanligtvis ensamma och ansåg detta vara en positiv förändring eftersom de ofta äter och
lagar mat ensamma. Någon menade att den också börjat hälsa på sina föräldrar oftare och
då lagat mat tillsammans med dem.
Jag var också hos mina föräldrar, jag tror inte att vi skulle ha lagat så mycket mat tillsammans men
det blev nog så att vi åt samtidigt alla runt bordet, nu då man har bott ensam så har man inte hunnit
göra det med föräldrarna och hela familjen på en lång tid, så det var nog roligt och de var något som
förändrades nu under krisen. (Kvinna, 20)

56

Motiven bakom att köpa mat från restauranger eller kaféer var bland deltagarna mestadels
själviska. De menar alltså att de inte köpte mat eller dryck med motiveringen att stötta
företagen ekonomiskt. Några menar att de funderade över att restauranger skulle kunna
gå i konkurs men inte agerade. De flesta menar att de köpte take away-mat för
behändighetens skull, tanken att stötta restaurangen låg kanske i bakhuvudet men var inte
det huvudsakliga motivet bakom köpet.
Jag tror att om jag köpte någonting så kunde jag vara sådär: ja men nu stöder jag dom här. Men det
var för att jag motiverade mig själv, att det är en helt bra sak att sätta pengar på det, mer än att jag
tänkte för att stöda dom här företagen så köper jag produkter av dem. (Kvinna, 21)
Kanske någon gång att man skulle ha köpt liksom för att stötta, men inte nu ändå mer än vanligt så
jag skulle nog inte kalla det för att stötta dem under coronakrisen. (Kvinna, 22)

De personer som haft en personlig koppling till någon restaurang säger att de ibland köpt
något för att understöda ställena men också för att äta god mat, det kunde handla om till
exempel en favoritrestaurang, ett café som ägdes av en bekant eller företag från
personernas hemort.
Vi körde ganska mycket omkring på Åland och utforskade och då så köpte jag till exempel honung
från en lokal biodlare, som jag nog aldrig skulle göra här i Åbo så på det sättet konsumerade jag nog
mera lokalt. (Kvinna, 21)

Att handla lokalproducerade eller finländska matvaror är något deltagarna säger sig ha
gjort redan före coronapandemin. Majoriteten menar att de under våren 2020 varken
handlat mer eller mindre av dessa varor än normalt. Många anser det vara viktigt att stöda
finska varumärken men säger att de inte har en tillräckligt stor budget för att handla enbart
finländska varor. Tack vare mera tid att handla mat, menar en deltagare att han
noggrannare försökt spara pengar vilket förändrat vad han köpte våren 2020, han menar
att han föredrar finländska varor men att pengarna inte alltid räckte till. Flera deltagare
menar att de ofta försökte köpa finländskt framom utländskt vilket inte förändrades sedan
tidigare. Många menar att de alltså inte köpte mer lokalproducerade varor på grund av
krisen åtminstone inte medvetet.
Då när jag handlade i butiken så fortsatte jag helt normalt, så lokalt eller finländskt fick inte mer
fokus än normalt, jag anser överhuvudtaget att det är viktigt med inhemskt men det är ändå inte
möjligt för en studerandes budget, så om det finns ett billigare alternativ så är det nog det. (Kvinna,
26)

57

Vikten av att maten var ekologisk, hållbar eller hade ett litet CO2-avtryck påverkade inte
matvalen under coronakrisens första våg menar en övervägande del av deltagarna. De
flesta påpekar att de handlade ekologiska produkter som normalt. Även här poängterar
många att deras första prioritet var ekonomisk. Någon menar att den t.o.m. handlade
mindre ekologiskt än innan, på grund av en mer sparsam budget våren 2020, och därför
gick direkt till de billigaste alternativen. En deltagare menar att hon valde ekologiska
produkter då hon ville unna sig.
Jag brukar ofta också tänka att det är bättre att köpa ekologiskt, ibland så tänkte jag att jag skämde
bort mig själv om jag köpte någonting mera ekologiskt i stället för till exempel vanliga bananer…
(Kvinna, 21)

En grupp diskuterar att de till en början inte varit vana med så mycket mat hemma på en
och samma gång, eftersom de handlade mer och försökte gå färre gånger till butiken. De
hade blivit tvungna att kasta bort mera mat och därför sedan blivit noggrannare med att
laga allt som de hade handlat. I några grupper diskuterar deltagarna även hur de framför
allt i början av pandemin, då de ännu var osäkra på hur viruset spred sig, undvek att köpa
matvaror såsom frukt och grönsaker från specifika länder. Vissa hade även undvikt att
köpa produkter i lösvikt eller produkter som inte varit helt inpackade.
Det också att förpackningar var liksom helt inplastade, så det köpte jag hellre än sådana som var i
lösvikt som tomater. Dom är bara där och vem som helst kan ha hostat på dem så jag tittade också
på det under våren, om det just faktiskt var coronavänligt att köpa. (Kvinna, 20)

5.4 Attityder om matkonsumtion
Deltagarnas attityder mot matkonsumtion våren 2020 påverkades av känslor som hängde
ihop med att fysiskt besöka butiken, oro över ekonomin och hamstring bland andra
kunder. Vidare fanns faktorer som påverkade vilken butik de valde att handla i till
exempel läge, öppethållningstider, utbud och andra kunder.
På frågan om deltagarna hamstrat mat menar nästintill alla att så inte var fallet. Främst
för att de inte ansåg detta vara nödvändigt. I flera grupper diskuterar deltagarna ändå att
de definitivt köpte mer mat än innan på en och samma gång, för att inte behöva besöka
butiken lika ofta och för att eventuellt undvika smitta andra eller själva bli smittade. De
menar ändå att de inte hamstrade eller bunkrade mat men försökte storhandla och blev
därför tvungna att köpa mer mat på en gång. En person säger att hon planerade sina köp
grundligare för att klara sig ifall hon blev sjuk. En annan menar att hon handlade mera

58

frysprodukter för att klara sig hemma ifall hon skulle sättas i karantän. Någon nämner att
den alltid hade torrprodukter hemma för att klara sig ifall den blev smittad av viruset.
Jag köpte nog också mera … sådant som håller jättelänge så att om jag skulle bli smittad så skulle
jag inte behöva fara till butiken utan klara mig en viss tid, men allt som jag köpte så köpte jag liksom
så att jag var flera gånger till butiken, och jag köpte alltid typ tre mer än vad jag skulle ha behövt.
(Kvinna, 21)
Vanligtvis så är jag jättedålig på att planera i förtid eller att jag skulle handla hela veckans mat på
en gång, utan jag kan gå varannan dag till butiken och köpa mat. Så det var lite svårt då man var i
butiken och såg att folk hade massor med mat, så på det sättet hamstrade jag mer än vanligt, men
inte så att man skulle ha skåpen helt fyllda med mat, utan sådär att man hade för en lite längre tid.
(Kvinna, 20)

Några nämner att det kändes både absurt och obehagligt att butikshyllorna stod nästintill
tomma, vilket kunde få dem att köpa något eftersom varan hållit på att sälja slut. En
deltagare berättar att hon såg på sociala medier hur folk bunkrade stora mängder mat
vilket gjorde henne stressad. Hon menade att det är synd om maten är slut hemma och
man kommer till butiken där det heller inte finns någon mat kvar och då kanske måste gå
till en annan butik.
Jag minns kanske en gång då riktigt i början, när man såg att det började minska i hyllorna, så gick
jag förbi konserverna och tänkte att jag tar en burk ärtsoppa, men det var ju ändå bara en burk, men
inte skulle jag ha köpt den om jag inte skulle ha sett att det bara fanns typ två burkar kvar. (Kvinna,
24)
Jag tror det var just det som påverkade alla, jag minns att jag gick någonstans till butiken och skulle
ha något helt dumt som oliver, så ser man att allt är bara tomt, då kanske man får en känsla av att
hej fan om jag inte nu [köper], så då blir jag utan. Men jag gjorde inte det, men jag förstår nog att
människor började. (Man, 21)

Vad deltagarna köpt mer av var framför allt produkter som håller länge såsom konserver
och basprodukter i form av tomatsås, pasta och ris. Några nämner att de handlade mer
frysprodukter, med motiveringen att det var bekvämt att alltid ha något i frysen. En annan
deltagare menar att han handlade mer sällan och större mängder för att han ansåg det som
allmän nytta att stanna hemma, detta ledde till att han inte hade lika mycket färska frukter
och grönsaker hemma. En person nämner att föräldrarna försökte driva henne till att
handla mer mat men att hon inte visste vad hon skulle köpa. En stor del av deltagarna
menar att de ändå inte hamstrat mat och helt och hållet försökt ta avstånd från att handla
överdrivna mängder av toalettpapper eller mediciner o.s.v. Någon menar att de handlat
som innan, varje eller varannan dag, efter behov. En grupp ifrågasätter starkt varför
människor överhuvudtaget hamstrade mat. De menar att det måste hända ganska mycket
i samhället för att matbutikerna ska stängas, eller att människorna helt och hållet inte
59

skulle få någon mat. En annan menar att det i sådana fall skulle vara på statens ansvar att
ge invånarna maten de behöver. Det låter lite dumt, menar en deltagare, men vissa kanske
tyckte att coronapandemin bidrog med något nytt och spännande i vardagen, vilket ledde
till hamstring.
Vi bor ju ändå i Finland att det blir ju nog inte en sådan situation att ai vitsi du glömde köpa mat, nu
dör du i hunger. (Man, 21)

Majoriteten av deltagarna anser att de inte kände obehag eller rädsla för att gå ut och
handla mat under våren 2020. En deltagare säger att hon aldrig var rädd utan kände sig
trygg med rätt avstånd till andra, eftersom pandemin var ny för henne menar hon att det
var svårt att förstå hur lätt viruset sprider sig och att hon därför inte orkade bry sig så
mycket. En annan person säger att hon heller inte upplevde obehag, delvis kanske för att
hon inte förstod hur alvarlig pandemin var, hon ansåg att matbutiken var en trygg plats så
länge ingen kom för nära eller hostade i hennes riktning. Någon säger att den var mer
reserverad i respekt mot andra och höll koll på vad som hände i världen. Några säger att
pandemin medvetet ledde till nya vanor, som att undvika att röra varor i onödan, hålla
större avstånd till andra kunder och tvätta händerna före och efter de besökte matbutiken.
…i butiken tänkte jag alltid sådär att alla måste ju ändå fara till butiken och köpa mat, att om man
där skulle bli smittad så kan man inte göra någonting åt det, man kan lika bra gå ut på vintern genom
sin dörr och halka, man ska vara försiktig och förstå att man inte ska halka, men det kan ändå hända
vem som helst. (Man, 22)

En deltagare säger att hysterin var så pass påtaglig framför allt i början av pandemin och
att hon därför kände obehag att gå ut och handla. Hon menar att eftersom folk runt
omkring var jätterädda så blev hon själv mer försiktig, vilket ändå så småningom gick
över. En annan deltagare påpekar att inte bara de egna, utan även andra personers
attityder, hade en stor påverkan på matinköpen. En person menar att det var obehagligt
att se tomma hyllor, något man sällan är van med. Vidare diskuteras rädslan av att
möjligtvis själv smitta personer i riskgruppen. En deltagare kände så ofta obehag att gå
och handla i butiken så att hon i något skede började beställa hem mat i stället. En annan
deltagare menar att hon var väldigt stressad och hade svårt att känna sig bekväm i butiken,
hon rörde inga kärror eller korgar utan hade en egen påse med sig.
Jag fick en obehaglig känsla bara av det när kanske alla runt mig var så, liksom i panik … jag
försökte hålla mina avstånd till alla, några brydde sig inte alls om det och några såg man att de
slutade andas då man gick förbi dem, det var kanske lite sådär obehagligt men… (Man, 25)

60

Eftersom deltagarna är universitetsstuderande fick de flesta regelbundet studiestöd och
bostadsbidrag under våren 2020 vilket gör att de till stor del hade ganska stabila inkomster
och inte kände sig oroade över sin ekonomi. Flera menar att om de skulle ha varit i
arbetslivet hade oron över ekonomin kanske varit större. Av de som jobbat vid sidan om
studierna säger sig de flesta i något skede ha känt sig bekymmersamma över sin
arbetssituation. Någon nämner att den förlorade sitt jobb men att det inte påverkade
ekonomin så mycket tack vare stöden. Fler deltagare påpekar att de blev noggrannare med
sina pengar men att det inte påverkade matinköpen utan andra mindre viktiga inköp. De
deltagare som bodde hemma hos sina föräldrar säger att deras ekonomiska situation
underlättades.
Inte påverkade det egentligen, oron över ekonomin. Men det kan ju hända, jag studerade ju då, om
man inte skulle studera och tro att jobben försvinner så då skulle man nog säkert blivit mera orolig.
(Man, 21)
Jag tyckte nog, jag kanske blev mer orolig men då skulle jag inte säga... det påverkade verkligen
inte matinköpen utan kanske andra inköp. (Kvinna, 24)

Faktorer som påverkat vilken butik som deltagarna valde att handla i under våren 2020
utgjordes främst av butikens läge, öppethållningstider och utbud. Många menar att de
handlade som normalt, främst i deras närbutiker. Vissa undvek att handla i centrum, för
att inte färdas långa vägar i onödan. En deltagare säger att han alltid brukar kombinera
sina butiksbesök med andra aktiviteter vilket under pandemins första våg inte var möjligt,
vilket gjorde att det blev ett större steg att gå hemifrån till butiken utan att ha någon annan
orsak. Någon säger att den valt de närmaste butikerna för mindre inköp men valt större
matbutiker med bättre utbud då de storhandlade. Flera deltagare nämner att de börjat
handla på K-Citymarket, dels för att butiken hade stort utbud och var öppen dygnet runt
men också för att fördriva tid, eftersom det inte fanns mycket annat att göra. En deltagare
säger att hon kände stort obehag av att handla på K-Citymarket p.g.a. folk som hamstrade,
hon föredrog i stället mindre butiker med normal stämning där allt kändes som vanligt.
Någon nämner också att den undvek matbutiker under tider med mycket kunder som då
folk slutat jobbet eller under veckoslut.
Jag började fara mycket mer till Kuppis Citymarket bara för att det var så roligt att, det var som så
stort, och att det har öppet dygnet runt, så jag var nog dit någon gång ganska sent för det var ganska
kul och det hände ju inte så mycket annat spännande. (Kvinna, 24)

61

Av deltagarna är det endast ett fåtal som handlat mat online våren 2020. De har antingen
tillhört riskgruppen och därför inte velat gå till butiken eller känt sig sjuka och därför
behövt undvika allmänna platser. För de flesta är fenomenet nytt och många säger att de
inte ens tänkt tanken att handla mat på internet. Någon påpekar också att tjänsten är
ganska dyr för studeranden som kanske har en mindre budget för sina matinköp. De flesta
ansåg det inte vara relevant och en deltagare nämner att pandemin aldrig blev så alvarlig
att det skulle ha behövts. Många konstaterade att det för personer i riskgruppen säkert
varit en bra lösning. En deltagare menar att hon skulle ha förlorat ännu en normal sak ur
hennes liv om hon hade börjat handla mat online våren 2020.
5.5 Sammandrag
Majoriteten av deltagarna upplever att förändringarna i deras matvanor under våren 2020
var relativt små. I diskussionerna framkommer ändå att många ätit mer take away-mat än
innan och även tillrett mer hemlagad mat, framför allt kvinnorna hade bakat mer. Några
upplever att de ätit mer onyttig mat medan andra anser att deras matvanor och livsstil
blivit hälsosammare. För många försvann matens sociala faktor då de innan pandemin till
exempel ätit lunch med klasskompisar eller gått på restaurang med familj eller vänner.
Det kan ha varit en av orsakerna till att flera lagade mat tillsammans med sambon,
familjen eller kompisarna, i större utsträckningen än innan pandemin.
Den största orsaken bakom mer hemlagad mat var de stängda studentkaféerna men också
för att mer tid fanns över för matlagning. Flera deltagare medgav att de innan pandemin
spenderat ytterst lite tid på matlagning och sällan lagat mat hemma. Coronapandemin
hade framför allt fått dessa unga vuxna att tillbringa mer tid i köket. Fokus på lokal handel
och lokala råvaror var bland deltagarna relativt låg och de flesta menade att de inte
medvetet stöttat lokala restauranger och kaféer, butiker eller producenter. Fler hade också
utfört färre butiksbesök och därför planerat sina måltider mer noggrant. Av de
matintresserade deltagarna hade många använt den lediga tiden i hemmet till att prova
nya maträtter och att baka. Slutligen framkommer att deltagarna inte upplevt den första
coronavågen som en särskilt stor kris. Flera av de unga vuxnas matvanor under våren
2020 påminde i stället mycket om semesterbeteenden. Några deltagare hade njutit av
längre sovmorgnar, ätit mer snacks och druckit vin till maten. Oro över ekonomin, som
vanligtvis förknippas med konsumtion i kristid påverkade inte matkonsumtionen avsevärt
bland studerandena.
62

6

ANALYS

I analyskapitlet presenteras avhandlingens empiri som utreds med hjälp av den teoretiska
referensramen och tidigare forskning som presenterats i litteraturgenomgången. Analysen
avslutas med en egen modell över hur studiens unga vuxnas matkonsumtionsprocess sett
ut under coronapandemins första våg våren 2020. I modellen beskrivs även de
bakomliggande motiven som påverkat konsumtionen och kan vidare anpassas för att
förstå matkonsumtion i övriga kriser.
6.1 Bakomliggande faktorer som påverkar unga vuxnas matkonsumtion
Dagens konsumenter fattar beslut om livsmedelskonsumtion utifrån ett flertal olika
faktorer. Motiven kan vara allt från fysiologiska, psykologiska och personliga till sociala
eller kulturella (Furst m.fl., 1996). Bland studiens unga vuxna framkommer att varje
individ har olika erfarenheter och förväntningar på måltiden vilket även påverkar
matkonsumtionen. Vissa uppskattar att spara så mycket tid och ansträngning som möjligt,
medan andra njuter av att grundligt planera sina inköp och tillreda maten i lugn och ro,
något som korrelerar mycket med matintresse.
Köpbeslutsprocessen består av stadierna behovsupptäckt, informationssökning,
utvärdering av alternativ, köpbeslut och efterköpsbeteende (Ekström m.fl., 2017). De
unga vuxnas beslutsprocess vid köp av livsmedel omfattas främst av behovsupptäckt
genom stimuli såsom hunger, utvärdering av alternativ med framför allt pris i fokus samt
själva köpbeslutet. De flestas matinköp baserar sig på rutiner och invanda beteenden samt
beslut som fattas i butiken, vilket stämmer väl överens med teorin om att livsmedel för
många är lågengagemangsprodukter (Ekström m.fl., 2017). Vad gäller efterköpsbeteende
handlar det främst om att studiens unga vuxna reflekterar över huruvida de vill köpa en
vara eller använda en tjänst igen. Eftersom mångas matinköp är väldigt rutinartade
spenderas lite tid på det här stadiet.
Under coronapandemins första våg har köpbeslutsprocessen för flera unga vuxna blivit
mer

omfattande.

Studiens

deltagare

diskuterar

bland

annat

att

de

i

informationssökningsfasen påverkats mycket av sociala medier, vissa mer än innan
pandemin. Många har använt sig av appar och internet för att hitta nya recept att tillreda.
Situationen att konstant laga mat hemma har även satt de ungas kreativitetsförmåga och
63

skicklighet på prov. Att tillreda varierad mat med olika smak och konsistens blev en större
drivkraft bakom matkonsumtionen. De flesta menar att de normalt köper produkter utan
att lägga större tid eller energi på att söka information, vilket kan tolkas som att många
val utförs först i butiken. Men i och med att de unga vuxna haft mera ledig tid under den
första coronavågen, har de kunnat lägga mer resurser på både informationssökning och
utvärdering av alternativ. Framför allt de matintresserades engagemang har blivit högre.
Efterköpsbeteendet har för många kommit att omfatta tankar om butikens urval och
mängden kunder. Eftersom de unga vuxna blivit tvungna att laga mer mat, främst på
grund av stängda studentkaféer, har matkonsumtionen blivit mer relevant. För flera av
studiens deltagare ledde det här till ett högre engagemang som i sin tur bidragit till en mer
omfattande köpprocess och starkare interaktion mellan produkt och konsument
(Puccinelli m.fl., 2009).
Konsumenter använder sig av beslutsregler vid matinköp för att spara tid och slippa
konstant utvärdering (Aspara, 2020). Den tydligaste principen bland de unga vuxna är att
de prioriterar låga priser. Det här betyder att många därför inte handlar närproducerade,
ekologiska eller inhemska varor eftersom dessa inte anses vara lämpliga för deras budget.
Att de unga vuxna under den första coronavågen dessutom köpt mer mat eftersom de
tillrett fler måltider hemma (frukost, lunch, middag och mellanmål), mot tidigare endast
en eller två om dagen (frukost och middag) gör att billiga matvaror fått en ännu större
betydelse för många. Ett motiv bakom att matinköp via internet inte alls varit populärt
bland de unga var på grund av leverans- och servicekostnaderna.
Köpbeslut grundar sig till stor del på attityder och värderingar (Stroebele & De Castro,
2004). Dessa hjälper konsumenten att fatta beslut och formas ofta redan innan själva
köpsituationen (Ekström m.fl., 2017). Återkommande beslut leder till att varje individ
utvecklar personliga valsystem och avväger då olika värden utifrån tidigare val och vanor
(Furst m.fl., 1996). Enligt Furst m.fl. (1996) är de viktigaste värderingarna vad gäller
matval: smak, pris, bekvämlighet, hälsa och näring, relationer och kvalitet. Renner m.fl.
(2012) presenterar ytterligare 15 bakomliggande faktorer som påverkar matval:
uppskattning, vanor, behov och hunger, hälsa, bekvämlighet, njutning, traditionsenligt
ätande, matens ursprung och innehåll, sällskaplighet, pris, visuellt tilltalande, viktkontroll
känsloreglering, sociala normer och social image.

64

Så gott som alla dessa värderingar gick att urskilja i de unga vuxnas berättelser om deras
matkonsumtion under coronapandemins första våg i större eller mindre utsträckning.
Vissa var dock mer relevanta och andra mindre viktiga. Matens ursprung och innehåll är
till exempel något flera unga vuxna inte tänkt på innan krisen men som under den första
coronavågen utformats till ett viktigare motiv för många, främst på grund av ovisshet över
hur viruset sprider sig via livsmedel. De flesta föredrog inplastade produkter och undvek
produkter som såldes i lösvikt. Även motiv som kretsar kring hälsa och viktkontroll blev
för flera av studiens deltagare viktigare än innan, eftersom de upplevde att deras livsstil
blivit mer ohälsosam på grund av mindre vardagsmotion och utebliven träning. Pris och
bekvämlighet var fortsättningsvis de viktigaste värderingarna för många.
En stor del av de unga vuxna kände sig uttråkade eftersom de spenderade mycket tid
hemma. Ett sätt att få bot på uttråkningen var genom mat. Flera deltagare nämner att en
stor del av tillvaron kretsade kring mat: ”snart ska jag äta” och ”vad ska jag äta sen?”.
Vissa medgav att de ätit mer på grund av uttråkning i stället för hunger, en typ av
känsloreglering (Renner m.fl., 2012). För många blev även måltidens sällskapliga
motiveringar viktigare. De unga vuxna som lagade mer mat med sambon, rumskompisen
eller familjen menade att det bidragit till en positiv känsla av samhörighet.
För att förstå köpmotiv används ytterligare två teorier av Babin m.fl. (1994) och Nair
(2004). De unga vuxnas matkonsumtion kan således ses som både utilitaristisk och
hedonistisk. Tillfredsställelsen som de söker är med andra ord antingen emotionell eller
rationell. Vad gäller deltagarnas matkonsumtion är hedonistiska fördelar till exempel
matens goda smak, medan utilitaristiska fördelar handlar om bland annat lågt pris.
Rintamäki m.fl. (2006) poängterar även vikten av socialt värde. Konsumtion ses alltså
som en social handling, vilket fick en större roll för en del som lagade mat med andra
eller besökte matbutiken för att underhålla sig själva och få vara social.
6.2 Coronapandemins inverkan på unga vuxnas matvanor
En stor del av de unga vuxnas matkonsumtion skedde innan coronapandemins första våg
utanför hemmen. Eftersom samtliga unga vuxna är studerande äter de vanligtvis lunch på
något av universitetets studentkaféer. En del menar även att de äter sin frukost och middag
där. Då restriktionerna till följd av den första coronavågen togs i bruk förflyttades
matkonsumtionen in i hemmen. På grund av rekommendationerna att inte vistas på
65

allmänna platser i onödan minskade de flesta på sina butiksbesök. Det här ledde till att en
stor del av de unga vuxna handlade mer mat vilket Cavallo m.fl. (2020) kallar för
resiliensinköp. Många handlade alltså lite mer mat än vanligt till följd av de uteblivna
måltiderna utanför hemmet och för att de besökte matbutiker mer sällan.
Brooks m.fl. (2020) menar att en okontrollerbar känsla av ångest till följd av
coronapandemin kan leda till förebyggande beteenden bland konsumenterna i form av
panikinköp eller hamstring. Intressant nog hade ingen av studiens deltagare hamstrat
varken mat, mediciner eller andra produkter. Flera studier har visat att förtroende för
samhälleliga institutioner kan mildra individernas riskuppfattning och således även
följderna det här har på konsumentbeteendet (Castello m.fl., 2020; Yuen m.fl., 2020). Att
studiens unga vuxna inte hamstrade eller panikköpte mat kan således åtminstone delvis,
förklaras av en låg riskuppfattning och deltagarnas tilltro på det finska samhället.
På basen av de förändrade konsumtionsmönstren till följd av coronapandemin skiljer
Cavallo m.fl. (2020) mellan tre olika reaktioner på konsumentbeteende och kallar dessa
för skyddseffekten, bekvämlighetseffekten och mästerkockeffekten (eng. shelter effect,
comfort effect, masterchef effect.) Utgående från de unga vuxna och studiens resultat har
jag valt att omvandla Cavallo m.fl. (2020) konsumtionsmönster till livsstilsprofiler
baserade på karaktäristiska beteendemönster. En sådan här segmentering görs för att
identifiera olika typer av konsumenter och för att förtydliga skillnaderna mellan olika
egenskaper, behov och önskemål bland studiens unga vuxna (Maehle m.fl., 2015).
Profilerna bygger på Brunsø och Grunerts (1995) livsmedelsrelaterade livsstilsfaktorer:
att handla och tillreda mat, livsmedelskvalitet, olika konsumtionssituationer och
inköpsmotiv. Jag har valt att kalla profilerna för prepparen, tröstätaren och mästerkocken.
Prepparen
Bland de unga vuxna är prepparna personer som på grund av de statliga
rekommendationerna inte vill vistas på allmänna platser i onödan. Därför planerar de sina
måltider noggrannare och minskar besöken till butiken. De utför större matinköp främst
av basvaror och frysprodukter. Prepparna handlar mer mat för att vara säkra på att den
inte ska ta slut om de till exempel blir sjuka och inte kan gå till butiken. Loxton m.fl.
(2020) menar att noggrann planering kan ha att göra med känslan av kontroll under en
krissituation. Prepparna intar med andra ord en förberedande roll (Cavallo m.fl., 2020).
66

Prepparen kan också kännas igen av mestadels utilitaristiska och rationella köpmotiv,
samt prioritering av säkerhet och trygghet då de konsumerar mat (Babin m.fl., 1994; Nair,
2004). Motiv viktiga för prepparen vad gäller matkonsumtion är bland annat pris,
bekvämlighet, hälsa och näring samt matens ursprung och innehåll (Furst m.fl.,1996;
Renner m.fl., 2012). Framför allt planering och utvärdering av matinköp är för många
preppare en viktig del av inköpsprocessen. Vad gäller konsumtionen tillreder prepparna
större mängder mat för en längre tid och undviker gärna matsvinn.
Tröstätaren
Hos majoriteten av studiens deltagare verkar tanken på att bli smittad av coronaviruset
inte väcka särskilt stor rädsla. I stället upplevs ängslighet främst för isolering och andra
personers avvikande beteenden. Även den omfattande nyhetsrapporteringen och att
omedvetet sprida viruset vidare gör vissa deltagare oroliga. Några deltagare berättar att
de känner sig stressade på grund av osäkerhet överlag. Enligt Cavallo m.fl. (2020)
definieras emotionell ätning som benägenheten att äta som svar på framför allt negativa
känslor. Med andra ord tenderar individen i krissituationer att vända sig till mat för
psykologisk komfort i stället för att endast mätta de fysiologiska behoven. Detta beteende
omfattar framför allt konsumtion av mat, ofta så kallad komfortmat, med målet att bidra
till ett mer behagligt tillstånd (Cavallo m.fl., 2020). Den här typen av matkonsumtion
uppenbarar sig bland studiens deltagare i form av till exempel bakning och ökat intag av
snacks samt diverse mellanmål. Även take away-mat tycks för vissa deltagare bidragit till
känslan av välbefinnande. Ett flertal deltagare beskriver att de ätit mer på grund av att de
varit uttråkade. Även vardagsfrukostarna har blivit ett viktigare moment för njutning. För
tröstätaren upplevs matkonsumtionen som en belöning (Stroebele & De Castro, 2004)
Cavallo m.fl. (2020) menar att den här bekvämlighetsffekten baserar sig på hedonistiska
motiv. Särskilt de emotionella köpmotiven som önskan om komfort går att se i de unga
vuxnas matkonsumtion (Babin m.fl., 1994; Nair, 2004). För tröstätaren är värden som
smak, njutning, traditionsenligt ätande och känsloreglering viktiga. (Furst m.fl.,1996;
Renner m.fl., 2012).
Mästerkocken
För en del av studiens unga vuxna blir köket våren 2020 en plats för nöje och avkoppling.
Jämfört med tidigare har en stor del endast tillbringat tid i köket för att mätta sina
fysiologiska behov. Framför allt de matintresserade, men även personer som anser sig
67

vara mindre intresserade av matlagning, har sökt sig mer till köken. Det ökade intresset
för matlagning och bakning definieras av Castello m.fl. (2020) som mästerkockseffekten.
Bland mästerkockarna kopplas matkonsumtionen till någonting hedonistiskt och
emotionellt, för att försöka tillfredsställa önskan om underhållning eller njutning (Babin
m.fl., 1994; Nair, 2004). Mästerkockarna vill även utmana sig själva genom att tillreda
till exempel restaurangrätter hemma. Flera unga vuxna nämner att matens tillagningstid
blivit längre och att de gärna gjort mer avancerade recept. Matlagningsprocessen blir för
mästerkockarna en sysselsättning för att undvika långtråkighet. Den sociala aspekten
bakom konsumtionen är för dem ytterst viktig men fokus ligger även på njutning, visuellt
tilltalande och sällskaplighet (Furst m.fl.,1996; Renner m.fl., 2012).

Figur 7. Tre livsstilsprofiler bland unga vuxna under coronapandemin
De olika livsstilsprofilerna har olika köp- och konsumtionsmönster. Prepparna handlar
mat för att klara sig en längre tid och undviker att besöka butiker i onödan. Tröstätarna
äter för att fördriva tiden och oroar sig överlag mer över coronaviruset och allt som krisen
innebär. Mästerkockarna, framför allt matintresserade unga kvinnor, tillbringar mer tid i
köket och testar att tillreda både nya och mer avancerade maträtter. Med utgångspunkt i
studiens resultat går det också att se hur de unga vuxna inte enbart håller sig till en profil,
utan identifierar sig med flera. Med hjälp av de tre livsstilsprofilerna kan de främsta
bakomliggande motiven bakom matkonsumtionen förtydligas. Det är ändå viktigt att
komma ihåg att en alltför statisk segmenteringsmetod kan bli problematisk (Ekström
m.fl., 2017). Profilerna är för marknadsförare bra att ha i åtanke för att förstå attityder
och värderingar men ska inte tas för bokstavligen (Maehle m.fl., 2015).

68

6.3 Unga vuxnas matkonsumtionsprocess under coronapandemin
För att förstå de bakomliggande faktorerna som orsakat förändringar i unga vuxnas
matinköp under coronapandemin har jag utvecklat en modell om vad som påverkar
matkonsumtionsprocessen i kristid (figur 4 visas igen nedan). Härnäst presenteras de
unga vuxnas matkonsumtionsprocess under coronapandemins första våg våren 2020
utgående från figur 4. En uppdaterad version av figuren presenteras i slutet av kapitlet för
att illustrera de största förändringarna i de unga vuxnas matkonsumtion.

Figur 4. Egen modell över individens matkonsumtionsprocess i kristid

Personliga influenser
Ideal utgörs främst av förväntningar eller antaganden kring mat (Furst m.fl., 1996) och
kan förändras under en individs livstid (Ekström m.fl., 2017). Eftersom den första
coronavågen inte varade mer än tre månader är det svårt att upptäcka om idealen kopplade
till mat utvecklats i en helt och hållet ny riktning bland studiens deltagare. Något som kan
ha påverkat idealen under pandemins tre första månader var tankesättet att äta ”bättre”
för att hålla sig frisk och hälsosam. Korkman m.fl. (2020) menar också att starkare
attityder utvecklats mot inhemsk mat bland den finländska befolkningen i stort. Få av
studiens unga vuxna var dock av åsikten att de konsumerat mer inhemsk mat, åtminstone
inte med syftet att avsiktligt stötta finska företag. Eftersom studiens urval är relativt
69

homogent vad gäller kulturell uppväxt delar många deltagare samma syn om vad som är
”rätt sätt att äta” eller vad som anses vara ”idealt”. Idealen bland de olika
konsumentprofilerna skiljer sig därför inte åt i stort. Några mästerkockar medgav att de
lagat ”finare” mat, tröstätare menar att de ätit mera snacks ”än vad de borde ha gjort” och
prepparna i sin tur att de handlat lite mer mat ”än vad som egentligen behövts”.
Personliga faktorer innebär främst psykologiska och fysiologiska behov och preferenser
(Furst m.fl., 1996). Människors attityder, hälsa och välbefinnande påverkas ofta av kriser,
vilket vidare kan bidra till nya rutiner och livsstilsförändringar, som även påverkar
konsumentbeteendet (Alonso m.fl., 2015; Kaytaz & Gul, 2014; McKenzie, 2003; Shama,
1978). Amalia och Ionut (2009) menar att en viktig faktor som påverkar beteendet i kristid
är riskattityd och riskuppfattning. Minskad rörelsefrihet, begränsade sociala kontakter
och uteblivna evenemang samt fritidsaktiviteter resulterade för flera av de unga vuxna i
trötthet, stress och understimulans. Bland tröstätarna ansåg många att det var jobbigt att
planera och strukturera vardagen utan rutiner. Pauser under dagen skapades då med hjälp
av mat. Oron kring att själv bli smittad eller att smitta andra påverkade alla profilers
konsumtion, främst hur ofta och när de besökte matbutiken, samt vilka produkter de
bestämde sig för att köpa och äta. Prepparnas motiv bakom matkonsumtionen var till stor
del säkerhet och trygghet genom att känna sig förberedda. Det som formade
mästerkockarnas konsumtion var främst deras stora matintresse.
Pandemin inverkade även på de unga vuxnas resurser, d.v.s. pengar och tid som fanns till
förfogande (Furst m.fl., 1996). Tack vare de statliga stöden för studerande upplevde
endast ett fåtal av studiens unga vuxna inkomstförluster. Vissa menade att de hade mer
pengar över till mat eftersom de minskat på all övrig konsumtion. De som förlorade
sommarjobben kände större oro över den personliga ekonomin. Vissa sparade pengar
genom att tillfälligt flytta hem till föräldrarna. Överlag var oron över den egna ekonomin
låg men de flesta försökte ändå leva sparsamt. Så gott som alla unga vuxna hade mer tid
över för matkonsumtion. Hur resurserna användes skiljde sig åt mellan prepparna,
tröstätarna och mästerkockarna. Fler preppare hade som mål att spara tid och pengar då
de konsumerade mat, medan mästerkockarna och tröstätarna tvärtom gärna spenderade
mer tid och pengar.

70

Attityder kring mat formas främst utifrån sociala sammanhang (Stroeble & De Castro,
2004). Förändringar i de unga vuxnas sociala ramverk berodde huvudsakligen på att
många under pandemins första våg åt ensamma hemma i stället för tillsammans med
andra på studentkaféerna. Det här ledde till att många började laga mat tillsammans med
till exempel sambon eller rumskompisen. Här kunde inga stora skillnader ses mellan
profilerna. Det sociala ramverket påverkades i stället av andra personer i hushållet.
Eventuellt kan ensamhet ha varit en faktor som påverkat speciellt tröstätarnas
matkonsumtion. Att den sociala aspekten kopplad till matkonsumtion för många
förändrats speglades i att värderingar som sociala normer och social image var mindre
viktiga. Gemensamt bland de unga vuxna var dock att många influerats till att baka och
laga mat via sociala medier.
Matkontexten utgör den fysiska omgivningen där maten inhandlas, matens tillgänglighet
och ursprung (Furst m.fl., 1996). Vissa deltagare hade upplevt ett mindre utbud av varor
i butiker där andra kunder hamstrat. Flera försökte även att undvika främst större butiker
med många andra kunder speciellt under rusningstid. Några hade även utfört sina inköp
på basen av om produkterna var inpackade eller i lösvikt. Eventuellt kan besluten som
gjordes i butiken minskat eftersom många planerade sina inköp noggrant redan hemma.
För mästerkockarna var det vanligt att besöka flera butiker i stället för att köpa all mat i
en och samma butik, framför allt om de sökte efter specialvaror. Prepparna som värderade
tid och bekvämlighet högt gjorde helst sina inköp i en och samma butik.
Personligt matsystem
Vad som formar individers matval beror på värdesättningen av olika alternativ och på
tidigare beslut samt invanda beteenden (Stroebele & De Castro, 2004). Enligt Furst m.fl.
(1996) är de viktigaste värderingarna smak, pris, bekvämlighet, hälsa och näring,
relationer samt kvalitet. Renner m.fl. (2012) menar att ytterligare uppskatting, vanor,
behov och hunger, bekvämlighet, njutning, traditionsenligt ätande, matens ursprung och
innehåll, sällskaplighet, visuellt tilltalande, viktkontroll, känsloreglering, sociala normer
och social image påverkar matkonsumtionen. Dessa värderingar har till viss mån redan
presenterats tidigare i analyskapitlet (se kapitel 6.1).
Gemensamt för samtliga unga vuxna var att de konsumerade mat utifrån smak. Denna
värdering sågs av de flesta som en självklarhet. Pris, behov och vanor var andra viktiga
71

faktorer som påverkade konsumtionen. Även om de flesta inte kände oro över den egna
ekonomin var det ändå många som försökte leva sparsamt eftersom de inte visste hur
länge krisen skulle pågå. Flera menade att de satsade mer pengar på mat jämfört med
normalt eftersom maten de köpte var dyrare än studentluncherna de ätit normalt. Resten
av värderingarna varierar bland de unga vuxna. Utifrån konsumentprofilerna kan dock
liknande värden som prioriteras ses. Prepparna uppskattar förutom smak och pris,
bekvämlighet, hälsa och näring samt kvalitet, matens ursprung och innehåll. För
tröstätaren är njutning, traditionsenligt ätande och känsloreglering viktigt. Mästerkocken
värdesätter främst visuellt tilltalande, sällskaplighet och njutning. Värderingar som
varken framkommer av Furst m.fl. (1996) eller Renner m.fl. (2012) men som går att
upptäcka bland de unga vuxna är underhållning och tidsfördriv samt matens hållbarhet i
syfte att kunna förvaras länge.
Strategier
Olika strategier kan implementeras beroende på individens matval, matinköp, tillredning,
svar på sötsug o.s.v. (Furst m.fl., 1996). Shama (1978) skiljer mellan fem olika sätt som
konsumenter kan reagera på kriser: genom att göra allmänna anpassningar samt genom
justeringar vad gäller pris, produkt, plats och förtroende för reklam. Urbonavicius och
Pikturniene (2010) menar att vissa konsumenter i stort sett inte ändrar på sätten de
konsumerar alls, andra kanske drastiskt minskar utgifterna för att klara sig. En förenande
faktor bland de unga vuxna är att matkonsumtionen förvandlades till en aktivitet som
krävde mer planering än innan. Strategierna bland de unga vuxna har i stort sätt stannat
kvar på invanda beteenden och beslutsprinciper med pris i fokus. Dessa har under
pandemin hållit sig stabila. Prepparna försökte minska deras matsvinn vilket i viss mån
kan ha påverkat deras inköp, många handlade t.ex. mindre färska varor såsom sallad och
frukt. En strategi för tröstätarna och mästerkockarna var att de ville liva upp den tråkiga
vardagen med hjälp av god mat. I det stora hela kan köpbeslutsprocessen ses som en
strategi som leder fram till konsumtionen. Som redan tidigare har konstaterats blev
köpprocessen under coronapandemins första våg för de flesta unga vuxna mer
uppmärksammad och omfattande.
Matkonsumtion
Människor agerar på olika sätt under kriser, vissa låter sig inte påverkas alls medan andra
förändrar sina köpbeteenden helt (Koos m.fl., 2017). Det här gör sig tydligt bland studiens
72

unga vuxna och kan ses inom de olika stadierna i konsumtionsprocessen. Dessa stadier
påverkas av faktorerna som tidigare tagits upp i avsnittet. Av studiens unga vuxna anser
alla att deras matkonsumtion och således även matvanor i viss mån påverkats av
coronapandemin. Många har spenderat mer tid på matlagning än normalt och även gjort
med hemlagad mat. Några anser att de ätit mer snacks och mellanmål på grund av
uttråkning. Få av studiens unga vuxna har köpt mat med motivet att stötta företag,
producenter eller restauranger. Särskilt matintresserade unga vuxna har blivit inspirerade
att använda den lediga tiden på att tillreda nya maträtter och baka sådant de inte gjort
innan. Både införskaffning och tillredning av mat har för många unga vuxna gått från att
vara en lågengagemangssyssla till något av en högengagemangsaktivitet vare sig de velat
det eller inte. Förtäringen av all mat skedde i hemmet, vilket var den största förändringen
i konsumtionen sedan innan pandemin. Eftersom flera unga vuxna handlade mer mat blev
matsvinnet även större, således blev många mer observanta på det sista steget i
konsumtionen att slänga mat.
Typ av kris
Kriser varierar beroende på deras natur, varaktighet, förutsägbarhet och omfattning (Koos
m.fl., 2017). Under våren 2020 var mycket ännu osäkert kring det nya coronaviruset. I
maj 2020 fanns 4,3 miljoner bekräftade fall och mer än 79 000 dödsfall (WHO, 2020).
Eftersom krisen var världsomfattande påverkades både enskilda individer och samhällen.
Att krisen varit oförutsägbar och omfattningen oviss gjorde effekterna starkare.
Coronapandemin påverkade framför allt de unga vuxnas rörelsefrihet och begränsade de
sociala kontakterna. Uteblivna evenemang och fritidsaktiviteter bidrog till stora
förändringar för många. Flera upplevde stress, trötthet och understimulans, vilket gjorde
det svårt att planera och strukturera vardagen, främst på grund av uteblivna rutiner. Oron
kring att själv bli smittad eller att smitta andra fanns närvarande bland studiens deltagare.
Dessa

psykologiska

och

känslomässiga

inverkningar

påverkar

även

konsumtionsmönstren (Forbes, 2017).
Krisens konsekvenser
Kriser kan påverka och förändra konsumentbeteendet främst genom direkta och indirekta
konsekvenser (Koos m.fl., 2017) Direkta konsekvenser innebär förändringar i
konsumenters direkta tillgångar. De här begränsningarna tvingar konsumenterna att
omarbeta sitt köpbeteende och kan leda till såväl förändrad som försvagad konsumtion.
73

Indirekta konsekvenser utgörs i sin tur av förändrade psykologiska faktorer, såsom
individens egna värderingar och framtidstro (Koos m.fl., 2017). Åtgärderna om att
avbryta all närundervisning och lagändringen som stängde alla restauranger, barer och
kaféer kan ses som direkta konsekvenser som påverkade de unga vuxnas matkonsumtion.
Även begränsningen av sammankomster, igenstängningen av offentliga utrymmen och
rekommendationerna att undvika vistelse på allmänna platser var konsekvenser som
inverkade på konsumtionen. Dessa förändrade tillsammans med indirekta konsekvenser
såsom framtidstro, riskuppfattning, utilitaristiska samt hedonistiska värderingar de unga
vuxnas vardag. Det här påverkade hur, var och med vem de unga vuxna åt samt hur ofta
och var de handlade sin mat.
Institutionell, ekonomisk, kulturell och social kontext
Den kulturella kontexten: vad de unga vuxna äter, hur maten tillreds samt måltidens
betydelse har hållits stabil under coronakrisens första våg, men ändå kan vissa skiftningar
ses. Måltidens betydelse har för flera blivit viktigare, framför allt vad gäller den sociala
aspekten. För vissa har även själva butiksbesöket blivit en upplevelse för att fördriva tid.
Förtroendet för staten och det välutvecklade socialskyddssystemet lugnade många
deltagare och ledde till en hög resiliens bland de unga vuxna. Ingen ansåg det vara
nödvändigt att hamstra mat och flera var av åsikten att krisen inte påverkat dem särkilt
mycket. Ingen av studiens deltagare menade att de hamnat i ekonomisk knipa under
coronapandemins första våg. Vissa sparade pengar och andra fortsatte leva som normalt.
Tid
Slutligen menar Koos m.fl. (2017) att en viktig aspekt när det gäller kriser är deras
tidsförhållande och inverkan det har på konsumtionen. Krisens tajmning kan ge antingen
mer eller mindre utrymme för reaktioner (Koos m.fl., 2017). Att studien koncentrerade
sig på en tidig fas i krisen har automatiskt betytt att konsekvenserna varit starka på grund
av aktualiteten.
Nedan presenteras slutligen en ifylld modell av de unga vuxnas matkonsumtionsprocess
under coronapandemins första våg våren 2020.

74

Figur 8. Egen ifylld modell över unga vuxnas matkonsumtionsprocess under coronapandemins första våg
våren 2020.

6.4 Sammandrag
I kapitlet beskrivs bakomliggande faktorer som påverkat unga vuxnas matkonsumtion
under coronakrisens första våg våren 2020. Det övergripande perspektivet är
konsumentens psykologi och beslut med syftet att bidra till en ökad förståelse om
konsumtionens komplexitet. Krissituationer förändrar ofta vardagliga rutiner och
beteendemönster vilket riskerar att bidra till känslan av oro. Osäkerhet är en indirekt
faktor som påverkat de ungas konsumtion tillsammans med direkta konsekvenser så som
restriktioner

och

begränsningar

utfärdade

av

regeringen.

Förändringarna

i

matkonsumtionen har alltså främst berott på direkta konsekvenser (restriktioner och
begränsningar) som bidragit till indirekta konsekvenser (oro och andra förändrade
värdeprioriteringar). Ytterligare har konsumtionen påverkats av inkomst, kön, personer i
hushållet och matintresse.
Analysen visar tydligt hur konsumtionen under en kris kan vara både hedonistisk och
utilitaristisk. I avhandlingens inledning konstaterar jag med hjälp Sharma och Sonwalkar
(2013) att konsumenter ofta blir mer sparsamma och medvetna om deras pengar under
kriser och gör det medvetna valet att trappa ner på konsumtionen. Analysen visar att detta
nödvändigtvis

inte

gäller

alla

konsumenter

utan

beror

mycket

på

deras

75

värdeprioriteringar. Maten anses av vissa unga vara ”bara mat” och för andra en form av
underhållning och njutning.
Vad gäller konsumenternas beslutsprocess skiljer den sig ofta beroende på huruvida
produkterna är utilitaristiska eller hedonistiska (Babin m.fl., 1994). Hedonistisk
konsumtion, i detta fall utförd av tröstätarna och mästerkockarna, handlar om subjektiva
och estetiska begär för att skapa positiva känslor. Fuljahn och Moosmayer (2011) hävdar
att konsumenter är mindre priskänsliga när de utför hedonistiska köp, vilket bevisar
antagandet att många mästerkockar satsat mer pengar på mat, eftersom de vill bli
underhållna och är mindre priskänsliga.
Koos m.fl. (2017) menar att framför allt de indirekta konsekvenserna spelar en viktig roll
eftersom de kan förändra förhållningssätten till konsumtion även över längre sikt.
Förändrade värdeprioriteringar kan således kommat att påverka hur de unga vuxna
konsumerar mat även i framtiden. De tre konsumentprofilernas motiv kan med andra ord
efter krisens slut fortsättningsvis påverka de unga vuxnas matkonsumtion och vilka
värderingar de förespråkar då de handlar, tillreder, äter och slänger sin mat. Analysen har
också bevisat, såsom Brunsø m.fl. (2004) även påstår, att förväntningarna konsumenten
har kring en måltid speglar sig i köpmotiven. De unga vuxnas livsstil påverkar hur de
utför sina matinköp. Det går alltså tydligt att se hur vissa tycker att matkonsumtionen är
rolig snarare än nödvändig samt vice versa.
Analysen har visat att Furst m.fl. (1996) värderingar för matval inte räcker till för att
beskriva de unga vuxnas matkonsumtion. Renner m.fl. (2012) värdeegenskaper gjorde
analysen mer nyanserad, man tog heller inte upp alla värderingar för att förstå varför
människor äter som de gör under kriser. Viktiga motiv bakom matkonsumtionen har
under coronapandemin framför allt blivit underhållning och tidsfördriv. En annan faktor
som styrt matinköpen är produkters hållbarhet och livslängd, eftersom många unga vuxna
minskade sina butiksbesök och det därför blev viktigare för maten att hållas fräsch längre.
De här värderingarna kan tolkas som en typ av resiliens för att klara av att hantera krisen.
Ytterligare går det inom värdeprioriteringen resiliens att se både hedonistiska och
utilitaristiska egenskaper. De unga vuxna vars resiliens gått åt ett utilitaristiskt håll har
uppskattat: pris, bekvämlighet, hälsa, innehåll och ursprung. De konsumenter som
föredragit hedonistiska motiv har i stället värdesatt: njutning, känsloreglering,
76

underhållning och tidsfördriv, traditionsenligt ätande, visuellt tilltalande och
sällskaplighet. För att tydliggöra konsumenternas resiliens, presenteras nedan en slutgiltig
version av individens matkonsumtion under kriser.

Figur 9. Slutgiltig version av individens matkonsumtionsprocess i kristid.

77

7

SAMMANFATTNING

7.1 Summering av avhandlingen
Avhandlingen uppfyllde sitt syfte genom att beskriva unga vuxnas matvanor under
coronapandemins första våg våren 2020 och utreda bakomliggande motiv och attityder
som påverkade deras matkonsumtion under krisens tre första månader. För att förklara de
bakomliggande faktorerna utvecklades en modell för hur matkonsumtion kan se ut i
krissituationer. I avhandlingen intresserar jag mig främst av coronapandemin, vilket
innebär att jag genom studien således har undersökt konsekvenserna av just denna kris.
Modellen som jag utvecklat kan dock anpassas på matkonsumtion även i andra
krissituationer. Studien har inte riktat något fokus mot konsumentbeteendet efter krisens
slut eller om matkonsumtionen helt och hållet kommer att skjutas i en ny riktning.
Tvärtom har de för stunden största upplevelserna, känslorna och motiven undersökts
bland unga vuxna. Således upptäcktes även tydliga förändrade köpmotiv.
Först presenterades teorier om konsumenters psykologi och beslut med fokus på
köpbesluts-

och

konsumtionsprocessen

samt

faktorer

som

påverkar

livsmedelskonsumtion. Ytterligare diskuterades konsumentens matvalsprocess för att
redogöra för de system och värderingar som påverkar individens matval. Det andra
teorikapitlet behandlade konsumtion i kriser och gick djupare in på avhandlingens fall:
coronapandemin. I avhandlingens inledning lyftes bristen på forskning kring konsumtion
i kristid fram, speciellt vad gäller matkonsumtion. Kapitlens huvudsakliga syfte är därför
att skapa en förståelse över matkonsumtion och konsumentbeteendet i kriser. Dessa
teman utgör ytterligare grunden för avhandlingens analys.
Med hjälp av avhandlingens teori besvarar jag den första forskningsfrågan som handlar
om vilka bakomliggande faktorer som kan påverka konsumtionen i krissituationer.
Avsikten med frågan är att skapa en helhetsbild över vad som kan prägla
konsumentbeteendet under kriser. På basen av tidigare litteratur och den teoretiska
referensramen fastställer jag att konsumtionen förändras i krissituationer. Det här behöver
dock inte bero på uppenbara orsaker som till exempel uppsägning eller förlorade
ekonomiska tillgångar, utan kan också ha sin grund i indirekta omständigheter såsom
förändrade värderingar eller oviss framtidstro.

78

Bakomliggande indirekta faktorer som ytterligare påverkar konsumenten i kristid kan
således även vara kulturella, sociala, personliga och psykologiska. Engagemang och
vanor är av stor vikt för att förstå köpbesluts- och konsumtionsprocessen under kriser,
som i avhandlingens resultat blivit tydlig förändras dessa under kriser. Även värderingar,
attityder och köpmotiv är viktiga att undersöka eftersom dessa kan skifta åt en mer
utilitaristisk eller hedonistisk riktning. Slutligen har även individens personlighet och
livsstil en stor inverkan på köpbeteendet under kriser.
Förutom direkta och indirekta konsekvenser påverkas konsumtionen av krisens typ.
Kriser varierar beroende på deras egenskaper, varaktighet, förutsägbarhet och omfattning.
Det finns naturliga kriser samt kriser som förorsakas av människan. Kriser kan påverka
enskilda individer, grupper av människor, samhällen eller hela världen och kan ha
långsiktiga eller kortvariga effekter. Förutsägbarheten av en kris är en annan viktig faktor,
som antingen hindrar eller möjliggör förebyggande arbete. Även krisens tajmning och
den bredare institutionella, ekonomiska, kulturella och sociala kontexten inverkar på
konsumtionen under kriser.
Konsumenter tenderar att uppleva känslor av osäkerhet och ångest under krissituationer
vilket får vissa att spendera mindre pengar och andra att utföra mer irrationella och
impulsiva panikinköp. Det här är ett utmärkt exempel på att köp- och
konsumtionsbesluten påverkas av både medvetna och omedvetna psykologiska faktorer
med benägenheten att förändras under krissituationer. Det här betyder med andra ord att
drivkrafterna bakom konsumtionen skiftar. Då man talar om bakomliggande faktorer som
påverkar konsumtionen i krissituationer är resiliens slutligen ett viktigt begrepp att ta upp.
Resiliens syftar på hur människan aktivt utvärderar och omstrukturerar sin vardag i stället
för att reagera passivt på kriser, en sorts anpassningsförmåga. Med hjälp av resiliens kan
konsumenter stå emot och återhämta sig från påfrestningar.
Den andra forskningsfrågan: hur anser unga vuxna att deras matvanor och matinköp
förändrades under coronapandemins första våg, svarade jag på med hjälp av studiens
undersökning. Alla deltagare var av åsikten att deras matkonsumtion och matvanor i
någon mån påverkats av coronapandemin. Majoriteten upplevde dessa förändringar som
relativt neutrala. I gruppdiskussionerna framkommer att många ätit mer take away-mat
än vanligt, fler av de unga vuxna hade även tillrett mer hemlagad mat och framför allt
79

kvinnorna hade bakat mer. Några upplever att de ätit mer onyttig mat medan andra anser
att deras livsstil som helhet blivit hälsosammare, främst tack vare minskad
alkoholkonsumtion.
För ett flertal unga vuxna hade matens sociala roll försvunnit eftersom de under den första
coronvågen blivit tvungna att äta ensamma hemma. Det här hade lett till att flera deltagare
samlades med hela hushållet för att laga mat tillsammans, en ny rutin för många. Den
största orsaken bakom mer hemlagad mat var de stängda studentkaféerna men också för
att det fanns mer tid över för matlagning. De unga vuxnas intresse att stöda lokal handel
eller närproducerade råvaror hade bland deltagarna varit relativt låg och de flesta menade
att de inte medvetet stöttat företagare, butiker eller restauranger.
Av de unga vuxna hade flera börjat strukturera och planera sina måltider mer noggrant
eftersom de på grund av restriktioner försökte undvika allmänna platser. Det här hade för
flera inneburit att de spenderat mer tid på informationssökning och utvärdering av mat.
Endast en liten andel av studiens deltagare hade köpt mat online, främst för att de ansåg
tjänsten vara för dyr och för att de upplevde att de hade tiden att handla själva.
Tack vare de statliga studiestöden menade många deltagare att de inte känt sig oroliga
över den egna ekonomin. Flera upplevde dock stress över att omedvetet bli sjuka och
eventuellt smitta andra personer. Riskperceptionen varierade således mellan de unga
vuxna men var på en allmän nivå relativt låg. Ingen trodde heller att maten i butiken skulle
ta slut. Det här hade i det stora hela lett till att ingen av studiens unga vuxna hamstrat mat.
Konsumtionsprocessen av mat i krissituationer beskrivs i avhandlingens analyskapitel
och svarar samtidigt på den tredje forskningsfrågan. För att presentera och förtydliga
processen behövde jag utveckla en egen modell eftersom en anpassningsbar variant inte
gick att hittas i tidigare forskning. I avhandlingen presenterar jag tre versioner av min
modell över matkonsumtion i kristid. Den första baserar jag endast på teori av Koos m.fl.
(2017) och Furst m.fl. (1996) (se figur 4). Den andra är en ifylld variant som jag
presenterar i analyskapitlet (se figur 8) och därefter utvecklas en tredje och sista version,
främst eftersom Furst m.fl. (1996) värdeprioriteringar inte räcker till för att beskriva de
unga vuxnas matkonsumtion under coronapandemin. Jag lägger till resiliens som en
sjunde värdeegenskap som påverkar individens matval (se figur 9).
80

Modellen bygger på att matkonsumtion påverkas av personliga influenser och ett
personligt matvalssystem. Matvalen styrs av livserfarenheter som ytterligare influeras av
ideal, personliga faktorer, resurser, sociala ramverk och matkontext. Dessa påverkas
vidare av smak, pris, bekvämlighet, hälsa, relationer, kvalitet och resiliens. Utifrån de
personliga influenserna och värdekriterierna utvecklar individen strategier som leder
vidare fram till konsumtionsprocessen. Stadierna av matkonsumtionen utgörs i modellen
av att införskaffa, tillreda, förtära och slänga. Utöver dessa faktorer påverkas
matkonsumtionsprocessen av krisens egenskaper, omfattning, varaktighet och
förutsägbarhet samt direkta och indirekta konsekvenser. Även krisens tajmning och den
bredare institutionella, ekonomiska, kulturella och sociala kontexten inverkar på
konsumtionen. Figur 9 illustrerar slutligen svaret på den tredje forskningsfrågan.
Den fjärde forskningsfrågan om vad de övergripande lärdomarna är som kan dras av unga
vuxnas matkonsumtion under coronapandemin, för att ytterligare förstå hur
krissituationer påverkar konsumentbeteendet, besvaras härnäst. Avhandlingens resultat
upplyste om att coronapandemins första våg medfört förändringar i både inköps- och
konsumtionsprocessen bland de unga vuxna. Dessa förändringar berodde på både direkta
och indirekta konsekvenser: antingen på grund av nya dagliga rutiner, omställningar i
ledig tid eller för att maten hjälpte till att hantera stress- och ångestkänslor. På så sätt
återspeglade matkonsumtionen även förändringarna i samhället under perioden.
Utifrån avhandlingen går det att dra slutsatsen att ett flertal faktorer påverkar individen
vid konsumtion. Ytterligare reagerar, tänker och motiveras alla konsumenter på olika sätt
vilket vidare formar deras konsumentbeteende. Att omgivningen påverkar konsumtionen
har blivit speciellt tydligt till följd av coronapandemin. Därför är det viktigt att studera
konsumenter under kriser eftersom en stor del av det som ligger grund för beteendet
påverkas av förändringar.
I avhandlingen framkommer också att kriser inte behöver vara särskilt stora för att de ska
kunna förändra konsumtionen. Många av studiens deltagare menade att coronapandemin
inte påverkat dem särskilt mycket, men genom att lyssna på deras berättelser framkom
ändå att relativt många steg i deras konsumtion förändrats. Det här kan vara frågan om
ett attityd-beteende-gap, d.v.s. skillnad mellan värderingar och egentliga handlande. Det
här bevisar hur viktigt det är för marknadsförare att undersöka bakomliggande faktorer
81

såsom värderingar och attityder noggrant eftersom konsumenter inte alltid klarar av att
utrycka sina köppreferenser.
En stor del av den tidigare forskningen fokuserar på att konsumenter ofta blir mer
rationella under kriser. Men som jag i avhandlingen kommit fram till kan konsumtionen
även inta en hedonistisk riktning. Flera av de unga vuxnas matvanor under våren 2020
påminde mycket om semesterbeteenden. Några deltagare hade njutit av längre
sovmorgnar, ätit mer snacks och druckit vin till maten. Det här påverkar givetvis även
matkonsumtionen där det vanemässiga köpbeteendet kan brytas. För företag gäller det
därför att vara anpassningsbara.
Resiliens och riskperception är viktiga faktorer som påverkar konsumentbeteendet.
Genom att undersöka dessa djupare går det att få en bättre förståelse varför konsumenter
agerar som de gör under kriser. Vilket också kan förbereda samhället ifall nya kriser
uppstår. Unga vuxna kommer i framtiden ha en stor påverkan på konsumtionen och därför
bidrar avhandlingen med viktig information om hur värderingar kan uppstå eller
förändras.
7.2 Implikationer
I flera finländska börsnoterade företags kvartalsberättelser går det hösten 2020 att läsa
om hur en djupare förståelse av kunden och övriga intressenter blivit uppmärksammade
som viktiga delar av strategin till följd av den världsomfattande coronapandemin (t.ex.
Kesko, 2020; Nokia, 2020; Nordea, 2020). Vikten av en djupare förståelse av
konsumenten och varför de reagerar på ett visst sätt i olika situationer har därmed
uppmärksammats mer än innan. För dessa företag bidrar avhandlingen med aktuell
information genom att förklara bakomliggande faktorer som påverkar unga vuxnas
konsumentbeteende i krissituationer.
Jag har genom en kvalitativ intervjustudie undersökt coronapandemins inverkan på unga
vuxna, universitetsstuderande och kommit fram till ett resultat som visar på framför allt
tre intressanta aspekter. För det första påverkades unga vuxnas matkonsumtion av både
direkta och indirekta konsekvenser vilket vidare inverkade på hur de valde att värdesätta
sina matval och sin konsumtion. Framför allt de indirekta konsekvenserna kan förändra
förhållningssätten till konsumtion även över längre sikt, vilket betyder att de unga vuxna
82

nödvändigtvis inte genast kommer att återgå till deras gamla vanor då krisen är över. En
viktig aspekt för företag och marknadsförare att ha i beaktande.
För det andra, kunde med hjälp av livsmedelsrelaterade livsstilsfaktorer, tre
konsumentprofiler upptäckas bland de unga vuxna. Profilerna identifierade variationen
av värdesättningarna i matkonsumtionen, dels som en typ av resiliens. Med andra ord stod
de unga vuxna emot krisen genom att antingen agera som preppare, tröstätare eller
mästerkockar. Profilerna förklarar motiven, strukturer och processer bakom den dagliga
matkonsumtionen. Med hjälp av denna konsumentsegmentering kan företag hitta rätt
sorts kundtyper för sin marknadsföringsstrategi och hjälpa dem att nå ut till kunder med
rätt sorts värderingar och budskap.
De olika konsumentprofilerna utgör exempel på vad som driver konsumenten framåt och
hjälper på så sätt samtidigt marknadsförare att förstå och svara på behoven. Genom att
identifiera vilken livsstilsprofil konsumenterna hör till blir det för företag lättare att förstå
huruvida och varför en individ till exempel anser sig vara värd något extra eller slutar
konsumera allt förutom de nödvändigaste produkterna. Eftersom konsumentbeteendet
kopplas till människors olika förståelser, uppfattningar och önskemål samt olika typer av
livsstilar ger profilerna en inblick i vad som driver förändringar i den nuvarande
konsumtionen, men också vad som kan komma att driva beteende och köpmönster i
framtiden.
För det tredje visade det sig att de unga vuxna ansåg att krisen inte drabbat dem särskilt
hårt. Deras riskperception var med andra ord relativt låg. Detta berodde främst på att
största delen lyfte statliga bidrag i form av stöd för studerande, samt att de hade ett stort
förtroende för att maten inte skulle ta slut i butikerna. Att krisen inte drabbat dem särskilt
hårt kan ha lett till hedonistiska beteenden, något som i tidigare forskning om konsumtion
i kristid med inriktning på unga vuxna inte uppmärksammats. Även de övriga fenomenen
som presenterades i resultatkapitlet såsom till exempel mer hemlagad mat, matlagning
som social aktivitet och färre butiksresor pekar på en typ av resiliens och högre
engagemang. Det är möjligt att anta att vissa av dessa trender kan vara långvariga även
efter krisen. Med hjälp av avhandlingens resultat är det också möjligt att spå deltagarnas
konsumtion i kommande kriser. Dessa resultat finner jag som relevanta lärdomar.

83

Eftersom en modell över matkonsumtion i kriser inte gick att hittas bland tidigare
forskning utvecklade jag en egen. Modellen kan fortsättas att användas i framtida studier,
vilket i sig är ett stort bidrag för forskning och samhälle. Modellen kan även användas
som hjälp av att jämföra konsumtionen före, under och efter kriser. Den kan också
tillämpas på mindre personliga kriser eller större samhälleliga katastrofer.
Konsumenters värderingar speglar vad de anser vara viktigt eller inte. Studiens unga
vuxna ansåg bland annat att de inte handlat mer lokalt för att stötta företag under
pandemin. Med andra ord kan det här indikera på att unga konsumenter inte
nödvändigtvis innehar värderingar som främjar konsumtion av t.ex. lokalproducerade
eller inhemska varor i krissituationer. I stället värdesatte deltagarna pris och bekvämlighet
mer vilket hade en uppenbar koppling till deras köpbeteende. Dock är värderingar inte
det enda som påverkar köpbesluten men de spelar en stor roll för hur konsumenter
förhåller sig till köp och konsumtion. De unga vuxnas värderingar kring matkonsumtion
i kristid uttrycker med andra ord nyttan som de anser måltiden kan ha. Vilket för en
marknadsförare är ytterst betydelsefullt att vara medveten om.
Avhandlingen kan också ses som en förebyggande studie till att bättre förstå och hantera
konsumenter i krissituationer. Vidare är en lärdom att Finlands socialskyddssystem
lindrat krisens effekter bland många unga vuxna. Det här bevisar att samhällets stöd för
de studerandes utkomst under studietiden är ytterst viktig, framför allt under
krissituationer för att undvika negativa effekter.
Sammanfattningsvis finns det i dagens samhälle en stor efterfrågan på kunskap om
kulturer, omgivning och människor samt utmaningarna som de står inför. Jag svarar på
behovet genom att undersöka ett aktuellt ämne och en samhällsrelevant fråga för att
fördjupa kunskapen om konsumenters tänkande och handlande. Jag hoppas att min studie
skapat kunskap och nya upptäckter samt perspektiv för att nå en djupare förståelse av
konsumenten samt coronapandemins konsekvenser på unga vuxnas konsumtion.
De viktigaste lärdomarna som företag och organisationer bör ta med sig från denna studie
är relevansen av att alltid utgå från konsumenterna och vidare placera dessa i centrum av
allt som företaget eller organisationen gör. Detta för att kunna svara på konsumenternas

84

behov. Framför allt under kriser då konsumenters ångest, oro, krav och önskemål
förändras snabbt måste företag vara snabba för att anpassa sig.
7.3 Kritisk överblick och förslag på vidare forskning
I avhandlingen undersöktes unga vuxnas beteende och rutiner då coronapandemin ännu
befann sig i en tidig fas. Det här ledde till att förändringarna var drastiska och väldigt
aktuella eftersom de uppkommit under en kort tidsperiod. Hade konsumentbeteendet
undersökts i en senare fas av krisen hade svaren troligtvis varierat från de nuvarande.
Även om avhandlingens resultat tyder på korta men kraftfulla förändringar i krisens
början, tydliggör det här vikten för marknadsförare och aktörer inom handel att vara
beredda på att anpassa sig till nya konsumentbeteenden och ta i beaktande förändringar
till följd av nya vanor, behov och köpmotiv i hänsyn.
Med den här pro gradu-avhandlingen försöker jag bidra med insikter om hur
konsumentbeteenden påverkas av kriser. Det här görs genom att studera konsumtion
under krissituationer. Vad avhandlingen inte fokuserar på är konsumtionen efter kriser.
Att veta hur konsumenter beter sig är viktigt även då kriser avtagit. En betydelsefull fråga
för handeln är därför också hur långvariga förändringarna i konsumtionsmönstren kan
tänkas bli. Dessa ämnen kräver således fortsatt forskning.
Studiens urval var relativt homogent vilket ger möjligheter för vidare forskning som inte
endast fokuserar på individer utan även företag och samhällen. Vad gäller konsumenter
finns ytterligare många grupper som kan undersökas, till exempel åldringar, barn,
utlandsfödda och så vidare. Som jag konstaterar i inledningen är det oerhört viktigt att
förstå matval och konsumentbeteenden hos unga vuxna eftersom dessa i framtiden
kommer ha stor inverkan på hur konsumtionen utformas. Därför är det viktigt att
fortsättningsvis rikta forskning mot unga vuxna inom marknadsföring, även fast de
nödvändigtvis inte är personer med störst köpkraft för stunden.
I avhandlingens inledning lyfts bristen på forskning kring konsumtion i kristid fram,
speciellt vad gäller matkonsumtion. Det är därför viktigt att fortsätta forska i förändrade
beteenden under kriser. Vad jag också märkte vid genomgången av tidigare litteratur om
ämnet är att det inom marknadsföring finns ytters lite studier om matkonsumtion. Mat är
något vi relaterar till varje dag och en viktig del av samhället. Att förstå värderingarna
85

som driver matkonsumtion är fortsättningsvis betydande för att förstå matvanor och för
att främja individers hälsa, sociala relationer, ekonomi och inte minst klimatet och miljön.
Jag anser att det alltjämt är viktigt med kvalitativa studier för att undersöka konsumtion.
Ur ett konsumentbeteendeperspektiv är det nämligen viktigt att förstå individers val och
hur de fattar sina köpbeslut. I och med att detta är en av de första studierna om vad som
påverkar unga finländares matkonsumtion i krissituationer hoppas jag kunna inspirera till
fortsatt forskning, som kan bygga vidare på denna studies resultat och min modell över
konsumtion i kristid.

86

Referenser
Ahrne, G. & Svensson, P. (2015). Handbok i kvalitativa metoder (2. uppl.). Stockholm:
Liber.
Alonso, L. E., Rodríguez, C. J. F. & Rojo, R. I. (2013). From consumerism to guilt:
Economic crisis and discourses about consumption in Spain. Journal of consumer
culture, 15(1), 66–85. doi:10.1177/1469540513493203
Alvehus, J. (2019). Skriva uppsats med kvalitativ metod: En handbok (Upplaga 2.).
Malmö: Liber.
Arbetshälsoinstitutet. (2020). Miten Suomi voi? https://www.ttl.fi/tutkimushanke/mitensuomi-voi/
Arndt, J., Solomon, S., Kasser, T. & Sheldon, K. M. (2004). The Urge to Splurge: A
Terror Management Account of Materialism and Consumer Behavior. Journal of
consumer psychology, 14(3), 198–212. https://doi.org/10.1207/s15327663jcp1403_2
Aspara, J. (2020). Matchning av marknads- och varumärkesstrategier med förändringar
i konsumenternas invanda köpbeteende på grund av covid-19. Hanken svenska
handelshögskolan. https://www.hanken.fi/sv/news/matchning-av-marknads-ochvarumarkesstrategier-med-forandringar-i-konsumenternas-invanda
Babin, B. J., Darden, W. R. & Griffin, M. (1994). Work and/or Fun: Measuring
Hedonic and Utilitarian Shopping Value. The Journal of consumer research, 20(4),
644656. doi:10.1086/209376
Belk, R. & Zhou, N. (1987). "Learning to Want Things". Advances in consumer
research, 14(1), 478–481.
Bhutani, S. & Cooper, J. A. (2020). COVID‐19–Related Home Confinement in Adults:
Weight Gain Risks and Opportunities. Obesity (Silver Spring, Md.), 28(9), 1576–1577.
doi:10.1002/oby.22904
Bourdieu, P. (1985). Distinction: A Social Critique of the Judgment of Taste. London:
Routledge & Kegan Paul.
Brembeck, H., Karlsson, M., Ossiansson, E., Shanahan, H., Jonsson, L., & Bergström,
K. (2005). Vin, växthus och vänskap. CFK, Göteborgs Universitet.
https://gupea.ub.gu.se/bitstream/2077/23189/1/gupea_2077_23189_1.pdf
Brooks, S. K., Webster, R. K., Smith, L. E., Woodland, L., Wessely, S., Greenberg, N.
& Rubin, G. J. (2020). The psychological impact of quarantine and how to reduce it:
Rapid review of the evidence. The Lancet (British edition), 395(10227), 912–920.
doi:10.1016/S0140-6736(20)30460-8.
Brunsø, K., Scholderer, J., & Grunert, K. G. (2004). Closing the gap between values
and behavior--A means-end theory of lifestyle. Journal of Business Research, 57(6),
665–670. https://doi.org/10.1016/S0148-2963(02)00310-7
87

Bryman, A. & Bell, E. (2013). Företagsekonomiska forskningsmetoder (2. uppl.).
Malmö: Liber.
Cavallo, C., Sacchi, G. & Carfora, V. (2020). Resilience effects in food consumption
behaviour at the time of Covid-19: Perspectives from Italy. Heliyon, 6(12), e05676.
doi:10.1016/j.heliyon.2020.e05676
Colliander, J. & Rosengren, S. (2020). Shifting Lanes – How consumer behaviors
shifted during the COVID-19 crisis. Stockholm School of Economics.
https://www.hhs.se/en/research/sweden-through-the-crisis/shifting-lanes/.
Dubois, A. & Gadde, L. (2002). Systematic combining: An abductive approach to case
research. Journal of business research, 55(7), 553-560. https://doi.org/10.1016/S01482963(00)00195-8
Ekström, K. M., Ottosson, M. & Parment, A. (2017). Konsumentbeteende: Klassiska &
samtida perspektiv (Upplaga 1.). Lund: Studentlitteratur.
Elinkeinoelämän Valtuuskunta.(2020). Lainkuuliaisuus on huipussaan koronaSuomessa. https://www.eva.fi/blog/2020/05/06/lainkuuliaisuus-on-huipussaan-koronasuomessa/
Fill, C. (2006). Simply Marketing Communications. Edinburgh Gate Harlow: Person
Education Limited.
Flyvbjerg, Bent. (2003). Fem missförstånd om fallstudieforskning. Statsvetenskaplig
Tidskrift, 106, 185–206.
Forbes, S. L. (2017). Post-disaster consumption: Analysis from the 2011 Christchurch
earthquake. The International review of retail, distribution and consumer research,
27(1), 28-42. https://doi.org/10.1080/09593969.2016.1247010
Fregert, K. & Jonung, L. (2014). Makroekonomi: Teori, politik och institutioner (Fjärde
upplagan.). Lund: Studentlitteratur.
Fuljahn, A. & Moosmayer, D.C. (2011). The myth of guilt: a replication study on the
suitability of hedonic and utilitarian products for cause related marketing campaigns in
Germany. International Journal of Business Research, (11)1, 85–92.
Furst, T., Connors, M., Bisogni, C. A., Sobal, J. & Falk, L. W. (1996). Food Choice: A
Conceptual Model of the Process. Appetite, 26(3), 247-266.
https://doi.org/10.1006/appe.1996.0019
Griffith, R., O'Connell, M. & Smith, K. (2016). Shopping Around: How Households
Adjusted Food Spending Over the Great Recession. Economica (London), 83(330),
247–280. https://doi.org/10.1111/ecca.12166
Gundel, S. (2005). Towards a New Typology of Crises. Journal of contingencies and
crisis management, 13(3), 106–115. https://doi.org/10.1111/j.1468-5973.2005.00465.x

88

Hall, C., Prayag, G., Fieger., P. & Dyason, D. (2020). Beyond panic buying:
consumption displacement and COVID-19. Journal of Service Management, 32(1),
113–128. doi: 10.1108/JOSM-05-2020-0151.
Hall, P. A., & Lamont, M. (2013). Social resilience in the neoliberal era. Cambridge:
Cambridge University Press.
Ionut, P. & Amalia, P. (2009). Consumers’ Reaction and organizational response in
Crisis Context. Analele Universităţii din Oradea. Ştiinţe economice, 4(1), 779-782.
Jahoda, M., Lazarsfeld, P F. & Zeisel, H. (2017). De arbetslösa i Marienthal (Upplaga
1.) Lund: Arkiv förlag/A-Z förlag.
Jansson-Boyd, C. V. (2010). Consumer psychology. Open University Press.
Jensen, K. & Holm, L. (1998). Mad og køn i socialt og kulturelt perspektiv: et
litteraturstudie . København: C. A. Reitzel. Publikation / Veterinær- og
Fødevaredirektoratet; nr. 241.
JCR. (2018). The resilience of EU Member States to the financial and economic crisis
What are the characteristics of resilient behaviour? Luxembourg: Publications Office
of the European Union. doi:10.2760/840532
Kamenidou, I. C., Mamalis, S. A., Pavlidis, S. & Bara, a. E. G. (2019). Segmenting the
Generation Z Cohort University Students Based on Sustainable Food Consumption
Behavior: A Preliminary Study. Sustainability (Basel, Switzerland), 11(3), 837.
https://doi.org/10.3390/su11030837
Kaytaz, M., & Gul, M. C. (2014). Consumer response to economic crisis and lessons for
marketers: The Turkish experience. Journal of Business Research, 67(1), 2701–2706.
doi: 10.1016/j.jbusres.2013.03.019
Keller, C. & Siegrist, M. (2015). Does personality influence eating styles and food
choices? Direct and indirect effects. Appetite, 84, 128–138.
doi:10.1016/j.appet.2014.10.003
Kennett-Hensel, P. A., Sneath, J. Z. & Lacey, R. (2012). Liminality and consumption in
the aftermath of a natural disaster. The Journal of consumer marketing, 29(1), 52–63.
https://doi.org/10.1108/07363761211193046
Kesko. (2020). Osavuosikatsaus Q3/2020. https://www.kesko.fi/globalassets/03sijoittaja/raporttikeskus/2020/q3/kesko-q3-2020-osavuosikatsaus-.pdf
Kjærnes, U. (2001). Eating Patterns. A Day in the Lives of Nordic Peoples. National
institute for consumer research, Norway.
Koos, S., Vihalemm, T. & Keller, M. (2017). Coping with crises: Consumption and
social resilience on markets. International journal of consumer studies, 41(4), 363–370.
doi:10.1111/ijcs.12374

89

Korkman, O., Greene, S. & Hantula, K. (2020). A study on how the COVID-19
pandemic has changed attitudes and behaviour in Finland – and its implications on
sustainability. (Sitra utredningar: 177)
https://www.sitra.fi/sv/publikationer/levnadsvanor-efter-pandemin/
Kurjenoja, J. (2020). Koronan vaikutus kuluttajan ostopolkuun Suomessa, Norjassa ja
Saksassa / poimintoja. Kaupan liitto.https://kauppa.fi/lataa/20573/
Kutak, R. I. (1938). The Sociology of Crises: The Louisville Flood of 1937. Social
forces, 17(1), 66–72. doi:10.2307/2571151
Lekakis, E. J. (2015). Economic nationalism and the cultural politics of consumption
under austerity: The rise of ethnocentric consumption in Greece. Journal of Consumer
Culture, doi: 10.1177/1469540515586872, 1-17.
Maehle, N., Iversen, N., Hem, L. & Otnes, C. (2015). Exploring consumer preferences
for hedonic and utilitarian food attributes. British food journal (1966), 117(12), 30393063. https://doi.org/10.1108/BFJ-04-2015-0148
McKenzie, D. J. (2003). How do Households Cope with Aggregate Shocks? Evidence
from the Mexican Peso Crisis. World development, 31(7), 1179–1199.
doi:10.1016/S0305-750X(03)00064-0
Meriläinen, E. (2020). Urban disaster governance: Resilience and rights in the unequal
city. Helsinki: Hanken School of Economics.
https://helda.helsinki.fi/dhanken/handle/10227/320855
Nair, S.R., 2004. Consumer Behaviour in Indian Perspective. Himalaya publishing
house.
Nistorescu, T. & Silvia, P. (2009). Strategic Orientations in Retail Industry During
Economic Crises. Analele Universitatii din Craiova. Seria stiinte economice, XXXVII,
1-6.
Nokia. (2020). Nokia Corporation Interim Report for Q3 and January-September 2020.
https://www.nokia.com/about-us/news/releases/2020/10/29/nokia-corporation-interimreport-for-q3-and-january-september-2020/
Nordea. (2020). Delårsrapport för tredje kvartalet 2020.
https://www.nordea.com/Images/37-377515/q3-2020-report-final-se.pdf
Patton, M. Q. (2002). Qualitative research & evaluation methods (3rd ed.). Thousand
Oaks (Calif.) Sage.
Pilgrim, F.J. (1957), The Components of Food Acceptance and Their Measurement.
American Journal of Clinical Nutrition, 5, 171–175.
Puccinelli, N. M., Goodstein, R. C., Grewal, D., Price, R., Raghubir, P. & Stewart, D.
(2009). Customer Experience Management in Retailing: Understanding the Buying
Process. Journal of retailing, 85(1), 15–30. doi:10.1016/j.jretai.2008.11.003
90

Quelch, J. A. & Jocz, K. E. (2009). Can corporate social responsibility survive
recession? Leader to leader, 2009(53), 37–43. doi:10.1002/ltl.340
Renner, B., Sproesser, G., Strohbach, S. & Schupp, H.T. (2012). Why we eat what we
eat. The Eating Motivation Survey (TEMS). Appetite, 59, 117–128.
doi:10.1016/j.appet.2012.04.004
Rintamaki, T., Kanto, A., Kuusela, H. & Spence, M. T. (2006). Decomposing the value
of department store shopping into utilitarian, hedonic and social dimensions: Evidence
from Finland. International journal of retail & distribution management, 34(1), 6–24.
doi:10.1108/09590550610642792
Samuelsson, K., Barthel, S., Colding, J., Macassa, G., & Giusti, M. (2020). Urban
nature as a source of resilience during social distancing amidst the coronavirus
pandemic. https://doi.org/10.31219/osf.io/3wx5a
Schiffman, L. G. & Wisenblit, J. (2015). Consumer behavior (11th ed., global ed.).
Boston: Pearson.
Shama, A. (1978). Management & Consumers in an Era of Stagflation. Journal of
marketing, 42(3), 43–52. doi:10.2307/1250533
Sharma, V. & Sonwalkar, J. (2013). Does Consumer Buying Behavior Change During
Economic Crisis?. International Journal of Economics & Business Administration
(IJEBA), 0(2), 33–48.
Sproesser, G., Ruby, M. B., Arbit, N., Rozin, P., Schupp, H. T. & Renner, B. (2018).
The Eating Motivation Survey: Results from the USA, India and Germany. Public
health nutrition, 21(3), 515-525. https://doi.org/10.1017/S1368980017002798
SPT. (2020, 16 februari). Ny enkät slår larm – ungas välbefinnande har rasat under
coronakrisen. Hufvudstadsbladet. Tillgänglig: https://www.hbl.fi/artikel/ny-enkat-slarlarm-ungas-valbefinnande-har-rasat-under-coronakrisen/
Statistikcentralen. (2020) Konsumenternas förtroende försvagades i mars - tilltro till
den egna ekonomin. https://stat.fi/til/kbar/2020/03/kbar_2020_03_2020-0327_tie_001_sv.html
Statsrådet. (2020a). Regeringen har i samverkan med republikens president konstaterat
att undantagsförhållanden råder i Finland på grund av coronavirusutbrottet.
https://valtioneuvosto.fi/sv/-/10616/hallitus-totesi-suomen-olevan-poikkeusoloissakoronavirustilanteen-vuoksi
Statsrådet. (2020b). Restaurangerna stängs för kunder, men mat får fortfarande
beställas och avhämtas. https://valtioneuvosto.fi/sv/-/1410877/ravintolat-sulkeutuvatasiakkailta-ruokaa-voi-kuitenkin-tilata-ja-noutaa
Steenkamp, J-B.E.M. (1993). Food Consumption Behavior. E - European Advances in
Consumer Research, Volume 1, 401–409.

91

Stroebele, N. & De Castro, J. M. (2004). Effect of ambience on food intake and food
choice. Nutrition, 20(9), 821–838. https://doi.org/10.1016/j.nut.2004.05.012
Fahlberg, L. (2020, 12 oktober) Ekonomiprofessor: ”Krisen slår oproportionerligt mot
ungdomar”. SVT. https://www.svt.se/nyheter/inrikes/krisen-slar-oproportionerligt-motungdomar
THL. (2020) Aktuellt om coronaviruset. https://thl.fi/sv/web/infektionssjukdomar-ochvaccinationer/aktuellt/aktuellt-om-coronaviruset-covid-19
Trost, J. (2010). Kvalitativa intervjuer (4., [omarb.] uppl.). Lund: Studentlitteratur.
Pikturnienė, I. & Urbonavičius, S. (2015). SPENDING AND SAVING PATTERNS OF
TWO CONSUMER AGE GROUPS DURING ECONOMIC DOWNTURN AND
RECOVERY OF 2009–2011 IN LITHUANIA. Ekonomika - Vilniaus universitetas,
93(4), 72-84. https://doi.org/10.15388/Ekon.2014.93.5072
van Strien, T. & Koenders, P. G. (2012). How do life style factors relate to general
health and overweight? Appetite, 58(1), 265–270. doi:10.1016/j.appet.2011.10.001
Warde, A. (1997). Consumption, Food and Taste: Culinary Antinomies and Commodity
Culture. London: Sage Publications Ltd.
WHO. Coronavirus disease (COVID-19) pandemic.
https://www.who.int/emergencies/diseases/novel-coronavirus-2019
Wilska, T., Nyrhinen, J., Tuominen, J., Šilinskas, G. & Rantala, E. (2020). Kulutus
koronan aikaan - ja sen jälkeen: Tutkimus COVID-19-epidemian rajoitustoimien
vaikutuksesta kuluttajien käyttäytymiseen, taloudelliseen toimintaan ja hyvinvointiin.
Jyväskylän yliopiston kauppakorkeakoulu. https://jyx.jyu.fi/handle/123456789/69106
Yuen, K. F., Wang, X., Ma, F. & Li, K. X. (2020). The Psychological Causes of Panic
Buying Following a Health Crisis. International journal of environmental research and
public health, 17(10), 3513. https://doi.org/10.3390/ijerph17103513
Zurawicki, L. & Braidot, N. (2005). Consumers during crisis: Responses from the
middle class in Argentina. Journal of business research, 58(8), 1100–1109.
doi:10.1016/j.jbusres.2004.03.005
Åkerlund, D. (2017). Guide till akdemiskt skrivande (2. uppl.). Karlstad: Karlstads
Universitet.

92

Bilaga 1: Intervjuguide
Instruktioner för gruppdiskussion - Matkonsumtion i kristid 5.10.2020
Slå allra först på inspelning av samtal. Börja diskussionen först då du är säker på
att ert samtal spelas in. Det räcker med att en person i varje grupp spelar in
samtalet. Kamerorna måste inte vara påslagna. Instruktioner för att spela in
samtal på zoom:
https://www.youtube.com/watch?v=lZHSAMd89JE&feature=emb_title
Steg 1. Börja med en presentationsrunda och gå igenom följande frågor:
Namn
Ålder
Stad (Där du befann dig under coronapandemins första våg våren 2020)
Steg 2. Svara efter det på frågorna:
Hushåll (Bor du tillsammans med någon, ensam, barn under 18 år i hushållet?)
Hur såg din arbets-/studiesituation ut under coronapandemins första våg våren
2020?
(T.ex. jag arbetade/studerade som vanligt, jag arbetade/studerade på distans, jag blev
tillfälligt permitterad, annat vad?)
Är du intresserad av matlagning? (Ja/Nej)
Steg 3. Diskutera följande teman med varandra genom att svara på frågorna.
Lägg 4-5 minuter på varje tema. Vissa teman kan kräva mer tid, andra mindre.
Svara inte endast ja eller nej på frågorna, reflektera över svaren och tänk på hur
eller varför något hänt, ge alltid ett exempel om det är möjligt. Ni behöver inte
anteckna någonting.
Tema 1. Mer tid hemma – mer tid i köket?
a) Använde du mer eller mindre tid till matlagning under coronapandemins första
våg våren 2020 jämfört med ’normalt’ ?
b) Varför använde du mer eller mindre tid?
c) Stämmer det att vid uttråkning hamnar maten i fokus?
d) Kan tid i köket ha att göra med t.ex. högt/lågt matintresse, ålder, kön,
arbetssituation, barn i familjen?

93

Tema 2. Hemlagad mat
a) Möjligheten att äta ute försvann nästan helt våren 2020. Gjorde det här att du åt
mer hemlagad mat?
b) Var maten du åt från grunden hemlagad, eller bestod den av färdigrätter/beredda
livsmedel från butiken?
c) Åt du mer eller mindre take away?
d) Hur skiljde det här sig jämfört med ’normalt’ ?
Tema 3. Kris eller fest?
a) Åt du mer onyttig mat, mellanmål, snacks och godis under våren 2020 jämfört
med ’normalt’ ?
b) Njöt du av längre frukostar eller lyxigare middagar hemma?
c) Använde du mer pengar på mat under våren 2020?
d) Drack du alkohol till maten?
e) Anser du själv att dina matvanor under våren 2020 var sundare eller osundare?
Tema 4. Fokus på det lokala
a) Köpte du under våren 2020 mat eller dryck från restauranger eller caféer med
motiveringen att stötta dem under coronakrisen?
b) Handlade du mer lokalproducerade/finländska varor jämfört med ’normalt’ ?
c) Var det viktigt att maten var ekologisk/hållbar/hade ett litet CO2-avtryck?
Påverkade det dina matval?
Tema 5. Inspiration till att prova nytt
a) Lät du dig inspireras och prova nya maträtter under våren 2020?
b) Varifrån kom inspirationen? Kokböcker, sociala medier, tidningar?
c) Tillagade du maträtter du inte testat tidigare?
d) Använde du nya ingredienser/råvaror som du inte smakat förut?
e) Bakade du mera?
Tema 6. En stabil matkultur?
a) Åt du samma typ av rätter våren 2020 som du brukar äta normalt? (T.ex.
traditionell finsk husmanskost, italienskt, asiatiskt, mexikanskt…)
b) Tror du det kan finnas en koppling mellan trygghet och traditionella
rätter/husmanskost under kristider?
c) Påverkade coronapandemin hur hälsosam din livsstil var våren 2020?
Tema 7. Alla med i köket!
a) Lagade du våren 2020 mer måltider än vanligt tillsammans med familjen,
sambon, rumskompisar eller vänner?
b) Har du ätit i andras sällskap via videosamtal på t.ex. facetime eller skype?
c) Har du bakat mer eller lagat mer mat tillsammans med barn? Tror du att barn har
spenderat mer tid i köket?

94

Tema 8. Oro
a) Hamstrade du mat eller köpte mer mat än vad som egentligen behövdes ”för
säkerhets skull” våren 2020?
b) Bunkrade du något speciellt?
c) Kände du obehag/rädsla för att gå ut och handla mat?
d) Var du orolig över din ekonomi? Påverkade det dina matinköp?
Tema 9. I butiken
a) Fanns det faktorer som påverkade vilken butik du valde att handla i under våren
2020 (butikens läge, öppethållningstider, utbud, andra kunder…)
b) Provade du nya eller bytte du helt ut varumärken och produkter som du alltid
handlat innan? Nämn exempel!
Tema 10. Digitala plattformar
a) Har du handlat mat för första gången online våren 2020? Varför/Varför inte?
b) Hur och varför tror du att användningen av färdiga matkassar/matlådor online,
nätbutiker och appar kan ha ökat under coronapandemin?
Avslutningsvis sammanfatta och skriv ner era åsikter i några punkter. Dessa
presenteras sedan för resten av klassen.
•
•
•
•

Hur påverkades era matvanor i största allmänhet av den första coronavågen i
Finland våren 2020.
Vilka var de största förändringarna ni kunde se?
När och hur köpte ni mat våren 2020?
Var förändringarna till största del positiva eller negativa?

Slutligen avsluta inspelningen och spara den på datorn eller zooms cloudservice.
Ladda upp filen på t.ex. Google Drive, WeTransfer eller Dropbox och dela den
med/skicka en länk till: felicia.soderlund@abo.fi

95

Bilaga 2: Manus för gästföreläsning
@zoom, kl. 14.15 – ca. 16.30, Matkonsumtion i kristid
14.15-14.20

Dagens agenda & tankar från förra veckan (Kurslärare)

14.20-14.30

Introduktion till dagens tema (Felicia)

14.30-14.40

Instruktioner för dagens diskussioner (Kurslärare)
•
•
•
•

14.40-15.30

Gruppdiskussioner kring matkonsumtion i kristid (grupperna)
•
•
•
•

15.30-16.00

Instruktioner för att spela in i Zoom breakout rooms
Praktiska instruktioner för diskussionen
Om någon inte vill att diskussionen används i forskningssyfte
– meddela Felicia.
OBS! Allt material behandlas anonymt i forskningen!

Arbtesgrupper/breakout rooms på förhand (OK!)
Öppna instruktionerna i Moodle!
Pussla ihop för små grupper vid behov
Grupperna spelar in sina egna diskussioner!

Genomgång och sammanfattning (Kurslärare)
•
•
•

•

OBS! Eventuellt 10 minuter extra till gruppdiskussion vid
behov!
Spela in via Zoom! (Kurslärare)
Sammanfattande frågor:
o Hur påverkades era matvanor i största allmänhet av den
första coronavågen i Finland våren 2020?
o Vilka var de största förändringarna? Vad berodde dessa
på?
o Hur köpte ni mat våren 2020? Såg
köpprocessen/köpstigen annorlunda ut? Motivera.
o Har ni upplevt att förändringarna till största del positiva
eller negativa?
En grupp i taget! Grupperna utser själva en presentatör i
samband med diskussionen som är förberedd på att presentera
gruppens tankar.

16.00-16.15

Sammanfattande tankar och eventuella frågor (Felicia)

16.15-16.30

What’s next? (Kurslärare)

96

