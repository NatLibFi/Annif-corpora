”It’s about machines like me and people like you and our future
together”
Relationen mellan människa och robot i Ian McEwans Machines Like Me (2019)

Jessica Gröning
Matrikelnummer 38690
Avhandling pro gradu i litteraturvetenskap
Fakulteten för humaniora, psykologi och teologi
Handledare: Katarina Båth
Åbo Akademi 2021

Åbo Akademi – Fakulteten för humaniora, psykologi och teologi
Abstrakt för avhandling pro gradu
Ämne: Litteraturvetenskap
Författare: Jessica Gröning
Avhandlingens titel: ”It’s about machines like me and people like you and our future together”.
Relationen mellan människa och robot i Ian McEwans Machines Like Me (2019)
Handledare: Katarina Båth
Abstrakt:
Den här avhandlingen undersöker hur relationen mellan människa och robot skildras i Ian
McEwans science fiction-roman Machines Like Me (2019). Syftet är att analysera vilka frågor
som väcks genom robotens närvaro och vilken funktion robotmotivet har i berättelsen. Moraliska
frågor om vad mänsklighet innebär och vad som är rätt och fel är också centrala för min
avhandling. Vidare är jag intresserad av vilka konsekvenser det faktum att en av huvudpersonerna
är robot får för romanfigurerna och hur roboten påverkar deras inbördes relationer.
För att kontextualisera Machines Like Me placerar jag romanen i en tradition av science fictionlitteratur och forskning om robotmotivets funktion. I forskningen om roboten i litteraturen står
mänsklighetsfrågan i centrum, i och med att robotens status som ”nästan människa” bidrar till en
reflektion kring varför roboten inte kan accepteras som människa. Robotmotivet synliggör också
förtryckande maktstrukturer genom att roboten ofta avbildas som slav till människan.
Teorimässigt utgår avhandlingen från olika ämnesområden, däribland psykologi, filosofi, robotik
samt forskning om roboten som litterärt motiv. Det här tillvägagångssättet motiveras av att
robotar är ett aktuellt tema inom flera discipliner, som alla bidrar med nya synvinklar till
diskussionen. Metoden som används är närläsning, där jag gör nedslag i relevanta textstycken för
att analysera olika aspekter av relationen mellan människa och robot.
Min analys visar att McEwans robot överlag fungerar och ser ut på ett liknande sätt som
människan, och att den därmed lyckas passera som människa. Trots detta behandlas den som ett
objekt av romanens huvudperson Charlie och utesluts från den mänskliga gemenskapen.
Robotens avsikter verkar ändå vara goda under hela romanens utveckling, vilket visar sig i allmän
hjälpsamhet och senare i en förälskelse i Charlies flickvän och granne Miranda. Robotens
olikheter kommer speciellt fram i dess rigida tänkande i moralfrågor – en inställning som
kontrasteras mot människans ofta motsägelsefulla och föränderliga moral. På grund av detta
kommer båda parterna i kontakt med ett nytt tankesätt, vilket slutet slutligen leder Charlie till
självreflektion och beteendeförändring.
Nyckelord: Ian McEwan, Machines Like Me, robot, mänsklighet, relation, objektifiering,
science fiction
Datum: 11.6.2021
Abstraktet godkänt som mognadsprov:

Sidantal: 70

Innehållsförteckning

1 Inledning.................................................................................................................................. 1
1.1 Syfte och frågeställningar ................................................................................................. 2
1.2 Material ............................................................................................................................. 3
1.3 Disposition ........................................................................................................................ 5
2 Tidigare forskning ................................................................................................................... 6
2.1 Science fiction-genren ...................................................................................................... 7
2.2 Roboten i fiktionen ......................................................................................................... 10
3 Teori och metod .................................................................................................................... 16
3.1 Vad innebär det att vara människa? ................................................................................ 17
3.2 Robotens ställning i en mänsklig värld........................................................................... 19
3.3 Att skapa en relation ....................................................................................................... 22
4 Principfasta robotar och motsägelsefulla människor i Machines Like Me ............................ 25
4.1 Hur passar Adam in bland människorna? ....................................................................... 26
4.2 Människans perspektiv på roboten – fascination och objektifiering .............................. 34
4.3 Adams kärleksfulla människosyn – visionen om en lyckad sammansmältning ............. 45
4.4 Olika moral – rigiditet kontra relativism ........................................................................ 52
5 Sammanfattande diskussion .................................................................................................. 61
Litteraturförteckning ............................................................................................................. 65

1 Inledning

Under en lång tid har den människolika roboten betraktats som en fiktiv varelse utan
motsvarighet i den verkliga världen. I takt med att teknologin blir mer avancerad har man dock
börjat acceptera att roboten är en del av vår framtid – en utveckling som synliggörs i
framtidsforskningen, vars fokus idag till en stor del ligger på artificiell intelligens. Forskarnas
inställningar gentemot robotar och AI är trots allt mycket olikartade. Transhumanister ser
potentialen hos den nya teknologin att förbättra människans biologi, bland annat genom en
förlängd livslängd.1 Inom denna inriktning finns visionen om en gynnsam sammansmältning
av roboten och människan. Många forskare ser dock faror med högintelligenta maskiner: genom
att förlita oss på dem kan vi förlora kontrollen över våra liv och samtidigt glömma värdet i
mänskliga interaktioner.2 För att hindra att tekniken förändrar människans liv till det sämre
behöver vi självreflektion, som framtidsforskaren Gerd Leonhard skriver: ”we must pay equally
as much attention to what it will mean to be or remain human in the future (i.e. what defines us
as humans) as we spend on developing infinitely more powerful technologies that will change
humanity forever.”3
Robotar som liknar människor uppfanns redan för tio år sedan, och de betecknas som
”humanoider”.4 Ett exempel är den japanska uppfinnaren Hiroshi Ishiguro som har skapat
robotar med så pass realistiska ansiktsuttryck att de har misstagits för människor. Den
amerikanska forskaren Brian Scassellati och hans forskargrupp hävdar att de har skapat en robot
som kan identifiera sin egen spegelbild, vilket sägs vara ett bevis på självmedvetenhet. Honda
har producerat en robot som kan röra sig som en människa, känna igen människor och följa
deras instruktioner.5 Robotar finns således i vår samtid, och mycket tyder på att deras roll i
samhället kommer att bli större i framtiden. Det här betyder att vi i något skede kommer att leva
sida vid sida med artificiella människor, och då behöver vi fundera på hur de ska bemötas. Än
så länge är de flesta robotar inte speciellt människolika, och då kan det vara lätt att avskriva

1

Andrew Pilsch, Transhumanism: Evolutionary Futurism and the Human Technologies of Utopia, University of
Minnesota Press, Minneapolis 2017, s. 1.
2
Gerd Leonhard, Technology vs. Humanity: The Coming Clash between Man and Machine, Fast Future
Publishing Ltd, Tonbridge 2016, s. 25, 45.
3
Ibid, s. 7.
4
Nationalencyklopedin, “humanoid”, https://www.ne.se/uppslagsverk/encyklopedi/l%C3%A5ng/humanoid.
(hämtat 23.2.2021).
5
Robert Epstein, Gary Roberts och Grace Beber, Parsing the Turing Test: Philosophical and Methodological
Issues in the Quest for the Thinking Computer, Springer, New York 2009, s. 15 XV.

1

dem från den mänskliga gemenskapen. Men vad händer om robotarna blir så människolika att
vi inte längre kan skilja mellan dem och biologiska människor? Den här typen av scenarion går
att finna i flera science fiction romaner, till exempel i Philip K. Dicks Do Androids Dream of
Electric Sheep? (1968) och Ian McEwans Machines Like Me (2019). Frågor som väcks i denna
litteratur är bland annat vad det egentligen innebär att vara människa och vad som skiljer oss
från dessa humanoida robotar. I många fall visar det sig att vi inte kan dra en definitiv skiljelinje
mellan människan och roboten, men det här betyder ändå inte att robotarna och människorna
alltid klarar av att leva tillsammans i harmoni.

1.1 Syfte och frågeställningar

Syftet med avhandlingen är att undersöka hur relationen och interaktionen mellan människa
och robot gestaltas i Ian McEwans Machines Like Me. Jag är intresserad av de frågor som
romanen väcker om interaktionen mellan människa och maskin, och vilka konsekvenser
förhållandet mellan människa och maskin får för de inblandande karaktärerna. De övergripande
frågorna som avhandlingen ställer är:
1) Hur passar roboten in bland människor, och vad får den för roll och funktion i relation till
dem? Eftersom mänskliga relationer ofta förändrar båda parterna kunde man anta att Adams
olikheter skapar självreflektion hos Charlie. Det här belyser också en större fråga – är en
värdefull relation mellan människan och roboten alls möjlig i romanen? Min hypotes är att det
vore svårt för huvudpersonen Charlie att relatera till Adam och skapa en relation till denne ifall
han avvek för mycket från människans sätt att fungera. Ifall Adam är exakt som en människa
resulterar det å andra sidan inte i samma grad av självreflektion hos människan – eftersom han
då snarare skulle bekräfta människans karaktär än ifrågasätta den.
2) Hur behandlar människorna roboten och hur utvecklas deras förhållningssätt till den under
romanens gång? Genom att undersöka detta blir det möjligt att se tydligare hur robotens närvaro
påverkar människornas relationer till varandra. Robotarna i romanen inte är skapade till att fylla
en specifik roll i människans liv och därför blir rollerna som Adam tilldelas av Charlie och hans
blivande flickvän Miranda något som markerar huruvida de ser honom som ett subjekt eller
objekt. Positionen som ett subjekt i förhållande till andra är viktig för att en relation ska vara
2

möjlig, och således är det intressant att undersöka vilka roller Adam får. Rollerna påverkar
också Adams sociala liv och frihet: får han göra egna val som en jämlik eller förväntas han bara
lyda och vara ett underordnat redskap? Omvänt ställer jag också frågan om hur roboten ser på
sin relation till människan, och om roboten kan nå en förståelse av människans komplexa
karaktär. Hur påverkas roboten av att vara omgiven av människor?
3) Hur kan man egentligen avgöra vad som gör en individ mänsklig? Moraliska frågor är viktiga
för min undersökning, eftersom det är ett område inom vilket Adam och huvudpersonen Charlie
har olika åsikter och därmed också har svårare att förstå varandra. Till dessa frågor hör
exempelvis huruvida det är acceptabelt att ljuga, om rättssystemets tillförlitlighet och hur man
är en god person. Grunden för hur de mänskliga karaktärerna väljer att behandla Adam ligger
också i den moraliska reflektionen kring vad som är mänskligt och vad mänsklighet innebär –
kan Adam räknas som mänsklig eller inte och hur inverkar det på hur han behandlas? Hur
påverkas robotens och människans relation av att de har olika åsikter i moralfrågor?
Avhandlingens frågor är relevanta att ställa i en värld där vi redan lever omgivna av artificiell
intelligens som blir alltmer personlig och åtminstone skenbart mänsklig. Det ställer krav på att
reflektera över hur samvaron med AI och robotar kommer att påverka oss som människor.
Skönlitteratur som McEwans roman ger oss möjligheten att leva oss in i ett samhälle där robotar
redan har blivit aktörer i människans sociala krets.

1.2 Material
Romanen som analyseras i avhandlingen är Machines Like Me (2019) av Ian McEwan.
Berättelsen utspelas under 1980-talet och visar en alternativ historiegång där Storbritannien
förlorade Falklandskriget år 1982 mot Argentina och teknologin har utvecklats så kraftigt att
de första självmedvetna och intelligenta robotmodellerna Adam och Eva har kommit ut på
marknaden. Den brittiska matematikern Alan Turing förekommer också som en karaktär i
romanen, även om han i verkligheten dog av förgiftning redan år 1954. Turing förkortade andra
världskriget genom att skapa en maskin som knäckte tyskarnas krigskoder. Han är också känd
för att ha lagt grunden för artificiell intelligens med sin forskning. Exempelvis skapade han
turingtestet, vars mål var att se ifall en maskin kunde passera som människa i en textbaserad

3

konversation.6 Romanens Adam och Eve-robotar är skapade utgående från Turings AIforskning. I romanen följer man 32-åriga Charlie – en man som nyligen har köpt en Adamrobot. Adam används bland annat för att Charlie ska komma närmare sin granne Miranda, en
22-årig doktorand. Charlies berättande är en tillbakablick på hans tid med Adam. Under
berättelsens gång följer man Charlies och Mirandas liv tillsammans med Adam och får se hur
deras förhållanden sinsemellan utvecklas. Romanens intrig förklaras mer detaljerat i kapitel 4
som en ingång till analysen.
Machines Like Me har främst fått positiva men något blandade recensioner sedan den
publicerades, enligt översikten på webbplatsen Literary Hub.7 Romanen var också med på The
Sunday Times Bestsellers List under 2019. I New York Journal of Books får romanen beröm för
bland annat hur väl vetenskap knyts ihop med berättelsen och hur trovärdiga karaktärerna är. 8
I The Irish Times kritiseras romanen dock för att den utspelas på 1980-talet utan att det
nödvändigtvis tillför mycket till berättelsen. Dessutom tycker recensenten att den vetenskapliga
forskningen får en överdrivet stor roll.9 Magnus Florin går ett steg längre i sin recension i
Expressen genom att utpeka roboten som onödig för de frågor som McEwan ställer: ”Det som
skissas är på sin höjd en vanlig spänning mellan lag och moral, samhälle och individ.”10
Ian McEwan (1948-) är en brittisk författare som hittills har skrivit femton romaner, av vilka
Machines Like Me är den senaste. Boken är också hans första science fiction-roman. Bland hans
mest uppmärksammade romaner finns Amsterdam (1998), som han vann Bookerpriset för, The
Child in Time (1987) och Atonement (2001). Förutom romaner har han även skrivit barnböcker,
noveller, manuskript och skådespel.11 Flera av McEwans romaner har blivit filmatiserade, bland
annat Enduring Love (1997), On Chesil Beach (2007) och Atonement (2007). I boken Ian
McEwan, som är en del av serien Contemporary British Novelists, kallar Dominic Head honom
för ”one of the most significant British writers since the 1970’s”. 12 Vidare skriver Head att
6

B. Jack Copeland, The Essential Turing: Seminal Writings in Computing, Logic, Philosophy, Artificial
Intelligence, and Artificial Life: Plus The Secrets of Enigma, Oxford University Press, Oxford 2004, s. 2.
7
Bookmarks, “Machines Like Me, Ian McEwan”, https://bookmarks.reviews/reviews/machines-like-me/ (hämtat
14.5.2021)
8
Jonathan Power, “Machines Like Me: A Novel”, New York Journal of Books, 22.4 2019,
https://www.nyjournalofbooks.com/book-review/machines-me-novel (hämtat 17.11.2020).
9
Rabeea Saleem, ”Machines Like Me by Ian McEwan review: a baggy and jumbled narrative”, The Irish Times,
20.4 2019, https://www.irishtimes.com/culture/books/machines-like-me-by-ian-mcewan-review-a-baggy-andjumbled-narrative-1.3849775 (hämtat 17.11.2020).
10
Magnus Florin, ”De intelligenta datorerna driver människor i döden”, Expressen, 15.11 2019,
https://www.expressen.se/kultur/bocker/de-intelligenta-datorerna-driver-manniskor-i-doden/ (hämtat 7.5.2021).
11
Dominic Head, Ian McEwan, Manchester University Press, Manchester 2007, s. 6.
12
Head 2007, s. 1.

4

McEwans böcker har nått popularitet både hos läsarna och hos kritikerna. Hans böcker
behandlar ofta teman som politik, vetenskap, kärlek, våld och etik.13 De här ämnena kan man
också säga att Machines Like Me behandlar.

1.3 Disposition
Hittills har jag presenterat syftet för avhandlingen samt avhandlingens analysobjekt Machines
Like Me. I det följande avsnittet går jag igenom hur den tidigare forskningen ser ut för romanen
samt ger en översikt över humanistiska robotstudier. Speciellt lyfter jag här fram litteratur som
hanterar relationen mellan robotar och människor. Jag tar också upp hur terminologin ser ut
inom området. Därefter ger jag en kort översikt och historik över science fiction-genren, och
fokuserar här också mest på robotlitteratur och artificiell intelligens. I teorikapitlet redogör jag
för de teoretiska inriktningar som särskilt kommer att användas i analysen av romanen. Till
dessa hör bland annat etiska teorier, psykologiska teorier om relationer, och tankar om hur
roboten passar in i människans värld. Jag presenterar också kortfattat avhandlingens metod.
I kapitel fyra genomförs analysen av Machines Like Me, där jag inledningsvis ger en överblick
av romanens handling. Sedan presenterar jag Adam och de mänskliga karaktärerna i romanen
närmare och diskuterar hur Adam passar in bland människorna. Det här är viktigt för att få en
bild av hur förutsättningarna ser ut för att Adam ska kunna skapa relationer med människor.
Det andra underkapitlet är fokuserat på Charlies syn på Adam, och hur det faktum att han skaffat
en robot påverkar hans relationer till andra människor. I det tredje underkapitlet diskuteras
Adams perspektiv på relationen mellan människa och robot. Slutligen analyseras karaktärernas
åsikter i moralfrågor i underkapitel fyra, eftersom det är ett område där roboten speciellt
särskiljer sig från människan vilket leder till missförstånd. I kapitel fem sammanfattar jag vilka
element som kännetecknar relationen mellan Adam och romanens människor. Jag svarar också
på syftets frågor och diskuterar vilken funktion McEwans robot har.

13

Head 2007, s. 2

5

2 Tidigare forskning

Forskningen kring Machines Like Me är ännu relativt knapp, men nya publikationer fortsätter
att tillkomma. Moraliskt tänkande, mänsklighet och robotens relation till människan är
återkommande teman som diskuteras i den existerande forskningen om romanen.
I artikeln ”Can Androids Write Science Fiction? Ian McEwan’s Machines Like Me” (2020)
beskriver Irena Księżopolska bland annat hur Adam skiljer sig från människor genom sitt
minne. Adam inte kan glömma saker som han varit med om, vilket leder till att han inte kan
konstruera berättelser som människor:” When we tell stories, they often function as means to
help ourselves remember the story of our past, the story of our relations with the world around
us, the story of our own selves.”14 Teorin som Księżopolska presenterar i artikeln är att romanen
egentligen är skriven av Adam. Orsaken till detta anser hon vara att Charlie som berättare verkar
minnas för många detaljer för att det ska vara trovärdigt, då berättandet sker några år efter att
händelserna inträffat. Teorin visar att Adam slutligen har lärt sig att skapa narrativ, eftersom
han inte kan använda minnet för att återkalla de händelser där han inte är med.15 Księżopolska
skriver vidare att Adams moraliska tänkande skiljer sig från människans: människor ofta gör
omoraliska val, medan Adam värdesätter rättvisa och symmetri över allt annat. Därför väljer
han att ställa Miranda inför rätta för förseelser som hon begått trots att han har romantiska
känslor för henne.16 Adams högaktning av moraliska dygder behandlas även av Tarik Ziyad
Gulcu, och han beskriver det som romanens stora paradox att människans skapelse Adam lyckas
överträffa sin skapare moraliskt. Gulcu skriver också att Adam inte verkar värdera människans
materiella behov lika högt som vikten att vara moraliskt korrekt, vilket syns då han donerar
pengarna som skulle användas för ett hus åt Charlie och Miranda till välgörenhet.17 Här väcks
tankar kring ifall Adams få egna materiella behov gör honom okänslig för att erkänna dessa
behov som betydelsefulla för människan – något som min analys också uppmärksammar.

14

Irena Księżopolska, ”Can Androids Write Science Fiction? Ian McEwan’s Machines Like Me”, Critique:
Studies in Contemporary Fiction, 2020, s. 11.
15
Księżopolska 2020, s. 13.
16
Ibid, s. 4.
17
Tarik Ziyad Gulcu, ”What if Robots Surpass Man Morally? Dehumanising Humans, Humanising Robots in
Ian McEwan’s Machines Like Me”, International Journal of Languages, Literature and Linguistics, 2020: vol. 6,
No. 4, s. 181.

6

Indrajit Patras artikel ”Man with the Machine: Analyzing the Role of Autopoietic Machinic
Agency in Ian McEwan’s Machines Like Me” (2020) tar upp frågan om en meningsfull relation
mellan människor och robotar är möjlig. Frågan är central i Machines Like Me, där McEwan
visar att den inte har något enkelt svar. För att försöka besvara frågan går Patra först in på vad
det betyder att vara människa och var gränsen går mellan mänskligt och omänskligt. Enligt
många forskare som han hänvisar till finns det ingenting som är väldigt speciellt för just
människor, och Patra menar att man därför kunde uppfatta Adam som mer mänsklig än
människorna i Machines Like Me. 18 Patra ser Charlies ovillighet att acceptera Adam som ett
resultat av idén att människan är den mest intelligenta varelsen på jorden – en idé som Adam
utmanar.19 Hans slutsats är att roboten måste behandlas som en egen varelse som fungerar på
ett avvikande sätt från människan för att den ska nå sin fulla potential.20 McEwan utgår från
samma perspektiv – att det är via sina avvikelser som Adam får sitt värde. Katalina Kopka och
Norbert Schaffeld har ett mer teknologipessimistiskt perspektiv på robotens förhållande till
människan i romanen: ”It serves as a warning not to leave the world to machines and their
missing algorithms while simultaneously displaying a timid optimism about a future in which
humans take better care of each other.”21 Enligt Kopka och Schaffeld är det således robotens
programmering som leder till att den inte passar in i vår värld. Istället blir roboten en
välbehövlig påminnelse för romanens mänskliga karaktärer att utöva självreflektion. Det
kommer att framgå av analysen att jag inte ser Adams teknologiska utformning som en särskilt
betydande del av hans karaktär, eftersom han trots allt visar sig vara kapabel till att fatta egna
beslut och därmed frångå sin programmering.

2.1 Science fiction-genren
Bland science fiction- entusiaster har Ian McEwan fått en hel del kritik för ett uttalande han
gjort angående genren i The Guardian:

18

Indrajit Patra, ”Man with the Machine: Analyzing the Role of Autopoietic Machinic Agency in Ian McEwan’s
Machines Like Me”, Psychology and Education, 2020: 57 (9): 610-620, s. 611.
19
Indrajit Parta 2020, s. 613.
20
Ibid, s. 615.
21
Katalina Kopka och Norbert Schaffeld, ”Turing’s Missing Algorithm: The Brave New World of Ian
McEwan’s Android Novel Machines Like Me”, Journal of Literature and Science, 2020: vol. 13, nr. 2, s. 69.

7

”There could be an opening of a mental space for novelists to explore this future, not in
terms of travelling at 10 times the speed of light in anti-gravity boots, but in actually
looking at the human dilemmas of being close up to something that you know to be
artificial but which thinks like you.”22

Det här citatet har tolkats som att McEwan ser på science fiction som en ytlig genre som bara
handlar om fascinerande ny teknik i en futuristisk värld, medan hans roman Machines Like Me
tacklar djupare frågor än så.23 I en annan intervju för New Scientist säger han också att han inte
ser sin roman som science fiction, eftersom han är mer intresserad av hur den nya teknologin
påverkar människorna och inte av teknologin i sig.24 Sarah Ditum kommenterar reaktionerna
på McEwans uttalanden i The Guardian, och skriver att ”On the face of it, it is as absurd for
McEwan to claim he’s not writing sci-fi as it is for him to imply that sci-fi is incapable of
approaching these themes interestingly”. Vidare diskuterar hon hur genren ofta missuppfattas
och avslutar med att förespråka perspektivet att science fiction är ett verktyg som kan användas
av vem som helst.25 Eftersom Machines Like Me tydligt hör hemma i en litterär tradition av att
skildra artificiella människor och dessutom bland annat använder science fiction-verktyget
alternativ historia väljer jag också att se romanen som en del av genren.
Det är inte helt lätt att definiera vad science fiction är. Enligt författaren och kritikern Darko
Suvin (1930-), som har ägnat en stor del av sin karriär åt att studera science fiction,
karaktäriseras genren av en hans begrepp ”cognitive estrangement”. Det här betyder att
litteraturen placerar läsaren i en värld som är så pass olik den verkliga världen, att det får denne
att se sin värld ur ett nytt perspektiv.26 I Oxford Reference preciseras begreppet vidare genom
påpekandet att det här exempelvis kan handla om en ny sorts apparat eller maskin som existerar
i romanens värld och leder till att världen fungerar på ett annorlunda sätt.27 Litteraturkritikern
Carl Freedman har dock fört fram argumentet att all skönlitteratur har den här kvaliteten, och

22

Tim Adams, ”Ian McEwan: ‘Who’s going to write the algorithm for the little white lie?’”, The Guardian, 14.4
2019, https://www.theguardian.com/books/2019/apr/14/ian-mcewan-interview-machines-like-me-artificialintelligence. (Hämtat 22.2.2021)
23
Se bland annat Laura Miller, ”Ian McEwan Should Read Some Science Fiction”, Slate, 29.4 2019,
https://slate.com/culture/2019/04/ian-mcewan-science-fiction-machines-like-me.html (hämtat 22.2.2021).
24
Jacob Aron, “It is the 1980s, AI is rising and Alan Turing is alive.”, New Scientist 20.4.2019.
25
Sara Ditum, ”’It drives writers mad’: why are authors still sniffy about sci-fi?”, The Guardian, 18.4 2019
https://www.theguardian.com/books/2019/apr/18/it-drives-writers-mad-why-are-authors-still-sniffy-about-sci-fi.
(hämtat 22.2.2021).
26
M. Keith och Anne-Marie Thomas, The Science Fiction Handbook, Wiley-Blackwell, Hoboken 2009, s. 3-4.
27
Oxford Reference, ”cognitive estrangement”,
https://www.oxfordreference.com/view/10.1093/oi/authority.20110803095622261 (hämtat 22.11.2020).

8

att det därmed inte är ett särdrag för science fiction. Istället kan man säga att ”cognitive
estrangement” är ett dominant drag i genren. I The Science Fiction Handbook har författarna
valt att definiera genren som ”a fiction set in an imagined world that is different from our own
in ways that are rationally explicable (often because of scientific advances) and that tend to
produce cognitive estrangement in the reader”. 28 Enligt den här definitionen utspelar sig science
fiction-litteratur i en sorts fantasivärld, men där skillnaderna mellan den verkliga världen och
den litterära världen kan förklaras med vetenskap. Därtill leder litteraturen ofta till att läsaren
ser på sin värld ur nya synvinklar.
Genren har sina rötter i antiken, och artificiella människor figurerar bland annat i Ovidius verk
Metamorfoser (8 e.Kr.). Här finns berättelsen om Pygmalions kärlek till sin staty, som efter en
bön till Afrodite vaknar till liv.29 Romantiken var för övrigt en viktig tidsperiod för utvecklandet
av science fiction-genren, och Mary Shelleys roman Frankenstein: Or the modern Prometheus
(1818) är en de mest inflytelserika berättelserna från denna tid. Romanen handlar om
vetenskapsmannen Victor Frankenstein som skapar en varelse av död materia, vilken sedan
väcks till liv. Romanen har av vissa tolkats som den första science fiction-romanen.30 I
Machines Like Me finns en referens till Frankenstein, där Miranda uttalar en okunnig önskan
om att Shelley hade fått uppleva Adam för att se att artificiella människor inte behöver vara
”monster” som Frankensteins varelse.31 I Shelleys roman blir frågan om varelsens monstrositet
betydligt mer nyanserad och kontrasterad mot Victor Frankenstein själv som flyr från sitt ansvar
för varelsen han skapat.
I slutet av 1800-talet börjar science fiction utvecklas till en mer enhetlig genre,32 vilket
sammanträffar med framträdandet av författare som H.G. Wells och Jules Verne. För Verne var
det viktigt att utgå från den egna verkligheten i utforskandet av framtidsvisioner.33 Flera av hans
romaner, som exempelvis Voyage au centre de la Terre (1864), kombinerar vetenskap med
äventyr och hade därmed ett inflytande på science fiction-genrens utveckling.34 Wells science
fiction-litteratur som The Time Machine (1895) och The War of the Worlds (1898) utforskar

28

Keith och Thomas 2009, s. 4.
Kate Devlin, Turned on – Science, sex and robots, Bloomsbury Publishing, London 2018, s. 19.
30
Keith och Thomas 2009, s. 5.
31
Ian McEwan, Machines Like Me, Vintage, London 2019, s. 4.
32
Adam Roberts, Science Fiction, Routledge, London; New York 2000, s. 59.
33
Roberts 2000, s. 60.
34
Edmund J. Smyth, “Verne, SF, and Modernity: an Introduction”, Jules Verne: Narratives of Modernity, red.
Edmund J. Smyth, Liverpool University Press, Liverpool 2000, s. 1.
29

9

möten med det okända genom att behandla teman som tidsresande och utomjordingar, och han
har beskrivits som ”the pivotal figure in the evolution of scientific romance into modern science
fiction” av kritikern Patrick Parrinder.35
Science fiction ökade i popularitet under 1900-talet, och guldåldern inträffade ungefär åren
mellan 1930–1950. Till en början publicerades det mest kortare berättelser som tidigare hade
kommit ut i tidningar, och bland de mest kända författarna fanns amerikanerna Isaac Asimov
och Robert A. Heinlein.36 På 1950-talet slog genren också igenom inom filmen, med premiären
av bland annat den amerikanska The Day the Earth Stood Still (1951).37 Under guldåldern
betonades det vetenskapliga och teknologiska i romanerna, medan det här förändrades under
1960-talet, då författarna fokuserade mer på effekterna av den nya teknologin på karaktärerna i
romanerna.38 1970-talet blev ett stort årtionde för science fiction-filmen. På 1980-talet blev
subgenren cyberpunk populär, som kännetecknas av skildringar av en teknologiskt avancerad
värld där man kämpar med liknande problem som dagens värld.39 Från slutet av 1990-talet har
utvecklingen inom science fiction utvecklats mot ett posthumanistiskt håll, där romanerna
avbildar en värld där teknologins framfart har inneburit både fysiska och mentala förändringar
hos människan. I det här skedet börjar artificiell intelligens också att synas i romanerna allt
oftare.40 I och med att klimatförändringen blir ett allt större diskussionsämne i samhället
behandlar också dagens science fiction denna tematik i allt större utsträckning.41

2.2 Roboten i fiktionen
Man har länge undersökt tematiken med kännande och tänkande robotar i relation till människor
och mänsklighet i litteraturen. Den skönlitteratur som har fått speciellt mycket uppmärksamhet
inom det här området är bland annat Do Androids Dream of Electric Sheep? (1968) av Philip
K. Dick och Isaac Asimovs robotberättelser i I, Robot (1950). Robotarnas relation till
människorna har även undersökts i filmer och tv-serier, till exempel i serien Westworld (2016-

35

Roberts 2000, s. 59, 61.
Keith och Thomas 2009, s. 6-7.
37
Ibid, s. 8.
38
Ibid, s. 9.
39
Ibid, s. 9-10.
40
Ibid, s. 10-11.
41
Shelley Streeby, Imagining the Future of Climate Change: World-Making through Science Fiction and
Activism, University of California Press, Oakland 2017, s. 4.
36

10

) och i Star Wars-filmerna. Inom science fiction-genren har flera olika begrepp använts för att
beteckna artificiella människor, och dessa kan stå för olika varianter av konstgjorda kroppar.
Det bredaste begreppet inom robotlitteraturen är ”artificiell människa”. Despina Kakoudaki
definierar termen i sin bok Anatomy of a Robot: Literature, Cinema, and the Cultural Work of
Artificial People som ”[...] an imaginary being who is partly or fully anthropomorphic,
mechanical, or constructed from a variety of technological or natural materials and considered
autonomous, animated, or capable of being animated.”42 Den här förklaringen inkluderar alltså
både varelser som är delvis teknologiskt eller mekaniskt konstruerade och varelser som helt och
hållet är teknologiskt eller mekaniskt konstruerade. Dessutom inkluderar Kakoudaki ett annat
kriterium: den här varelsen ska vara självstyrande och den ska kunna uttrycka sig själv.
Begreppet ”artificiella människa” utesluter därmed exempelvis industrirobotar och
krigsrobotar, eftersom de inte har en personlighet eller känslor. Det är därmed passande som en
övergripande term för människolika robotar. På det här sättet använder McEwan också
begreppet i Machines Like Me.
”Cyborg” är också en välanvänd term inom science fiction. I The Science Fiction Handbook
definieras den som ”a hybrid entity created by the combination of human and artificial parts,
either mechanical or electronic”. Men som författarna också påpekar innebär den här
definitionen att människor som till exempel bär glasögon eller har en plomb i en tand kan räknas
som cyborger.43 Eftersom termen endast betecknar varelser som delvis är artificiella utesluts de
robotar som figurerar i McEwans roman från begreppet. Begreppet ”android” verkar inte
användas så mycket i svenskan, men det finns trots allt i Nationalencyklopedin med
förklaringen: ”Term inom science fiction för en artificiell människa som är helt biologiskt
konstruerad, till skillnad från en mekanisk robot eller cyborg, som är delvis mekanisk och delvis
biologisk.” I en del artiklar om robotlitteratur väljer trots allt skribenterna att använda androidbegreppet för att beskriva andra sorters artificiella människor, däribland McEwans helt
artificiella Adam.44

42

Despina Kakoudaki, Anatomy of a Robot: Literature, Cinema, and the Cultural Work of Artificial People,
Rutgers University Press, New Brunswick 2014, s. 3.
43
Keith och Thomas 2009, s. 323.
44
Se bland annat Katalina Kopka och Norbert Schaffeld, ”Turing’s Missing Algorithm: The Brave New World
of Ian McEwan’s Android Novel Machines Like Me”, Journal of Literature and Science, 2020: vol. 13, nr. 2.

11

Den överlägset mest populära termen för att beteckna artificiella människor är ”robot”.
Begreppet har sitt ursprung i den tjeckiska författaren Karel Čapeks pjäs R.U.R från 1920, och
det härstammar från tjeckiskans ord för arbete.45 Termen har med tidens utveckling fått flera
olika betydelser, och syftar inte enbart på humanoida robotar, utan även på robotar som används
inom bland annat industrin, krigsföring och i hemmen. I Svenska Akademiens ordlista samt
Svenska Akademiens ordbok lyfts roboten fram som arbetskraft.46 I Svensk ordbok finns trots
allt definitionen: ”Självstyrande maskin som i vissa avseenden kan likna en människa.” 47 En
underterm inom begreppet robot är ”humanoid robot": ”En äkta humanoid går på två ben samt
efterliknar en människa i styrka, rörelsemönster och kroppsstorlek.” Vidare står det på NE att
”Konstruktionen av humanoider bygger på avancerad robotteknik och artificiell intelligens
(AI).” 48 Humanoiden består således både av en kropp och artificiell intelligens som gör att
denne kan fatta beslut självständigt. Artificiell intelligens förklaras bland annat av AI-forskaren
Kate Devlin:
“Artificial intelligence, known by its abbreviation AI, is the non-physical part. It’s the
brains, although ‘brain’ is a loaded term because AI can’t currently think like a human.
Instead, it learns from data, analysing the input it has been given, seeking patterns and
generating new insights.”49

I en stor del av science fiction-litteraturen och filmerna innebär robotens artificiella
inlärningskapacitet och tänkande att de utvecklas till att mer och mer efterlikna människan.
I dagens digitala spel är artificiell intelligens en viktig komponent som bland annat gör att
ospelbara karaktärer som man möter i spelet har ett så naturligt beteende som möjligt och kan
fatta beslut självständigt.50 Utöver det här är även AI populärt att behandla i spelens handling,
och robotar finns bland annat i spel som Ratchet & Clank (2002), Nier: Automata (2017) och
Detroit: Become Human (2018). I det sistnämnda spelet är handlingen beroende av spelarens
val. Spelet utspelar sig i ett framtida år 2038 version av Detroit där robotar har tilldelats flera
olika roller, bland annat som barnvakter, assistenter och städerskor. Det här har lett till en

45

Kakoudaki, 2014, s. 9.
Svenska Akademiens ordbok, ”robot”, https://svenska.se/tre/?sok=robot&pz=1. (hämtat 23.2.2021).
47
Svensk ordbok, ”robot”, https://svenska.se/tre/?sok=robot&pz=1. (hämtat 23.2.2021).
48
Nationalencyklopedin, “humanoid”, https://www.ne.se/uppslagsverk/encyklopedi/l%C3%A5ng/humanoid.
(Hämtat 23.2.2021).
49
Kate Devlin, Turned on – Science, sex and robots, Bloomsbury Publishing, London 2018, s. 12.
50
Georgios N. Yannakakis, “Game AI Revisited”, Proceedings of the 9th Conference on Computing Frontiers:
2014, 285–292, s. 285.
46

12

utspridd arbetslöshet bland människorna, vilket i sin tur har resulterat i att många människor är
fientliga mot robotarna.
Detroit: Become Human har fått uppmärksamhet i forskningen eftersom spelet, genom att vara
spelarstyrt och interaktivt, eventuellt kunde stärka spelarens empati. Inom science fiction
litteratur har samma fenomen noterats, bland annat av filosofen Hans Jonas som belyser denna
litteraturs förmåga till att väcka etisk reflektion hos läsaren.51 Empati sägs vara en av de
viktigaste förmågorna hos människan för att hon ska kunna leva med andra, men den utvecklas
inte nödvändigtvis utan inlärning av någon form.52 I Detroit: Become Human får spelaren öva
på att se saker från någon annans perspektiv – någon som dessutom tillhör en förtryckt grupp.53
Många av spelets scener väcker därför känslor och empati, speciellt eftersom spelaren själv
orsakar flera av händelserna.54 Då man kan spela på nytt men göra andra val är det också möjligt
att testa sig fram och reflektera kring vilket val som är ”det rätta”. En artikel lyfter fram
möjligheten att spel om artificiell intelligens kunde bidra till etisk reflektion kring området för
dem som arbetar inom AI-branschen. Det är extra viktigt att den här gruppen får möjligheten
till reflektion eftersom de delar på ansvaret för att artificiell intelligens utvecklas på ett etiskt
sätt.55
Utöver spel är även robotar i film och tv vanligt förekommande. Westworld är en tv-serie där
skillnader och likheter mellan människor och artificiella människor står i fokus. Serien handlar
om nöjesparken Westworld, där robotar som kallas för hosts har programmerats för att följa
förutbestämda narrativ som ger parkens mänskliga gäster en westernupplevelse där de får
interagera med robotarna hur de vill. Den här serien har blivit föremål för studier i bland annat
antologin Westworld and Philosophy (2018).56 I antologin diskuteras olika aspekter av hur
människorna och robotarna förhåller sig till varandra. Bland annat behandlar Siobhan Lyons
”Crossing the Uncanny Valley: What it Means to be a Human in Westworld” hur robotarna i
serien på sätt och vis kan ses som mer mänskliga än människorna, eftersom de ständigt måste

51

Patrick Maisenhölder och Leonie Seng, ”The serious side of science fiction – on the usage of medial
depictions of artifical intelligence for ethical reflection using Detroit: Become Human as an example”,
Proceedings of ICERI 2019 Conference, 11-13 November 2019, s. 3321.
52
Federica Pallavicini, Alessandro Pepe, Chiara Carmela Caragnano och Fabrizia Mantovani, “Video Games to
Foster Empathy: A Critical Analysis of the Potential of Detroit: Become Human and the Walking Dead”,
Universal Access in Human-Computer Interaction. Applications and Practice. HCII 2020. Lecture Notes in
Computer Science, Antona M. och Stephanidis C. (red.) vol. 12189. Springer, Cham 2020, s. 3-4.
53
Federica Pallavicini, Alessandro Pepe, Chiara Carmela Caragnano och Fabrizia Mantovani, 2020, s. 7.
54
Ibid, s. 8, 11.
55
Maisenhölder och Seng 2019, s. 3325.
56
James B. South och Kimberly S. Engels (red.), Westworld and Philosophy, Wiley-Blackwell, Hoboken 2018.

13

visa upp sina mänskliga egenskaper för att bli erkända som mänskliga. Människorna förväntar
sig istället att automatiskt hamna i den mänskliga kategorin på grund av biologiska faktorer.57
I ”Westworld: From androids to persons” diskuterar Onni Hirvonen hur vi skapar vår självbild
i interaktioner med andra varelser. Seriens robotar behöver således bli klassade som mänskliga
personer av människorna för att de ska känna sig själva som det. Det betyder också att
människornas behandling av robotarna i serien säger något om hurdana de är som människor.58
I Westworld är robotarnas funktion att underhålla människan, och därför är de inte fria att leva
sina liv. Robotars ställning som slavar till människor har varit ett vanligt tema i science fictionlitteraturen, och detta undersöks bland annat i av Paul Richard Blum i hans artikel om Isaac
Asimovs robotberättelser. Blum börjar med att konstatera att slaveri innebär att förnekas sin
mänsklighet, och fortsätter med att försöka definiera vad det egentligen är som förnekas.59 Han
kommer fram till att det är förmågan att agera fritt som tas ifrån slavarna, och istället förväntas
de lyda order.60 Asimov myntade de berömda Robotikens tre lagar i sin novellsamling I, Robot
(1950) för att koppla ihop etik med artificiell intelligens. Lagarna var ursprungligen att roboten
inte får skada en människa samt måste lyda människan och skydda den egna existensen så länge
människor inte skadas av det.61 De har dock reviderats efter publiceringen. Blum skriver att
”The three laws work only if commander and commanded, master and slave are not the same.”
Med det här citatet menar han att lagarna inte betyder något ifall roboten får människostatus.62
Vad människostatus egentligen betyder har undersökts av Jace Weaver i en artikel om Daniel
Wilsons science fiction-romaner. Weaver reflekterar kring ifall robotar förtjänar mänskliga
rättigheter i något skede, vilka rättigheter dessa i så fall skulle vara och var gränsen går mellan
människa och maskin.63 Dessa frågor ställs bland annat i Daniel Wilsons roman The Clockwork
Dynasty (2017), där man möter robotarna Peter och Elena som är så mänskliga att romanens
människor glömmer bort att de egentligen är artificiella.64 Liknande frågor kring mänsklighet
ställs i Nigel Wheales artikel ”Recognising a ’human-Thing’: cyborgs, robots and replicants in

57

South och Engels 2018, s. 47.
Ibid, s. 66-67, 68.
59
Paul Richard Blum, ”Robots, slaves, and the paradox of the human condition in Isaac Asimov’s robot stories”,
Roczniki Kulturoznawcze, vol VII, 2016: nr. 3, s. 5.
60
Blum 2016, s. 5-6.
61
Isaac Asimov, “Runaround”, I, Robot, Doubleday, New York, 1950, s. 40.
62
Ibid, s. 20-21.
63
Jace Weaver, ”Future Ethics: Science, Ethics, and Radical Hope in the Work of Daniel Wilson”, Journal for
the study of religion, nature and culture, 2017: vol. 11, nr. 4, s. 507.
64
Weaver 2017, s. 508.
58

14

Philip K. Dick’s Do Androids Dream of Electric Sheep? and Ridley Scott’s Blade Runner”.
Wheale tar upp hur förmågan att känna känslor och empati för andra endast erkänns hos
människorna i Philip K. Dicks roman Do Androids Dream of Electric Sheep? Ändå visar det
sig att androiderna i romanen visar omtanke åtminstone för sitt eget släkte, vilket leder till att
människornas skarpa gränsdragningar för vad som är mänskligt ifrågasätts. Vissa människor är
också emotionellt avtrubbade, vilket gör det svårt att skilja människor från androider.
Dessutom handlar människorna i romanen inte heller empatiskt när de bland annat tvingar
androiderna att arbeta för dem på planeterna med hot om fysiskt våld vid motstånd.65 Wheales
artikel belyser således att människan inte nödvändigtvis ständigt handlar på ett moraliskt
korrekt sätt, och att kravet på moral och empati hos robotar för att betraktas som mänskliga
därför haltar. Varför ska robotar avkrävas empatisk förmåga för att kvala in som mänskliga om
människan i sig själv är omoralisk och icke-empatisk?
Robotens litterära funktion har också jämförts med människans förhållande till det gudomliga.
Exempelvis Robert M. Geracis artikel ”Robots and the sacred in science and science fiction:
theological implications of artificial intelligence” handlar om människans reaktioner på robotar
ur ett teologiskt perspektiv. Geraci skriver att mötet med artificiella människor väcker både
fascination och skräck hos människan, och liknar detta vid hur det gudomliga upplevs. Därmed
ges roboten gudomlig – eller sublim – status.66 Liknande som tron på en Gud kan ge känslan
av trygghet genom att man lämnar sitt öde i dess händer, kan robotarnas intåg i vardagen kännas
som någon som tar hand om oss. Grace A. Martins doktorsavhandling i filosofi For the love of
robots: posthumanism in Latin American science fiction between 1960–1999 visar på en
liknande gudomlig robotroll genom hänvisningar till den närapå perfekta manliga
hushållsroboten i Ilda Cádiz Àvila’s novell Bil Tu (1984). Roboten Bil Tus roll i den
heterosexuella familjen får mannen Bil att känna sig oduglig, då kvinnan An får både praktiska
uppgifter och emotionella behov mötta med hjälp av roboten. Det här leder till att Bil till slut
förstör Bil Tu, men sedan köper en ny robot eftersom han inte kan vara den perfekta man som
An vill ha.67 Robotens existens i Ans liv blir en räddning från vardagens tråkiga måsten: ”An’s
version of Bil Tu, then, is the embodiment of a desire for an adult life free of responsibilities
65

Nigel Wheale, ”Recognising a ’human-Thing’: cyborgs, robots and replicants in Philip K. Dick’s Do Androids
Dream of Electric Sheep? and Ridley Scott’s Blade Runner”, Critical Survey, 1991: vol. 3, no. 3, 297-304, s.
300.
66
Robert M. Geraci, ”Robots and the sacred in science and science fiction: theological implications of artificial
intelligence”, Zygon, 2007: vol. 41, no. 4, s. 962.
67
Grace A. Martin, “For the Love of Robots: Posthumanism in Latin American Science Fiction Between 19601999”, 2015, s. 82-83.

15

and full of custom-made pleasure.”68 Samtidigt förhindrar roboten henne från att fördjupa sina
mänskliga relationer.69
De fiktiva robotarna kan enligt Sabine Payr påverka människans framtida relation till verkliga
robotar i vår värld. 70 I artikeln ”In search of a Narrative for Human-Robot Relationships”
skriver hon om några av de vanligaste sätten att avbilda roboten i litteraturen. En av dessa
robotavbildningar är kamratroboten, som inte är speciellt människolik och ofta fyller
funktionen som sidekick eller husdjur till berättelsens mänskliga huvudkaraktär. Dessa har inte
speciellt mycket intelligens, men tillräckligt för att vara underhållande och hjälpsamma.71
Roboten är klart underlägsen, och därför är också förhållandet till människan okomplicerat. I
den här rollen kan inte roboten ifrågasätta människan.72 Payr ställer ”husdjursroboten” i
kontrast till den humanoida roboten. Den människolika roboten är också till sättet så lik
människan att det inte går att skilja dem åt, och därmed kan denne användas i litteraturen för
att skapa reflektioner om vad som är mänskligt.73 Det är således uppenbart att människan har
ett behov av att leka med tanken på robotar, samt använda roboten som litterärt motiv för att
utforska etiska och teologiska frågor om hur vi förhåller oss till det vi inte uppfattar som fullt
ut mänskligt.

3 Teori och metod

I det här avsnittet går jag igenom vilken teori jag kommer att använda mig av för att svara på
avhandlingens frågeställningar och presenterar kortfattat min metod. Teorin jag använder
härstammar från bland annat psykologi, filosofi och robotik. Parallellt utgår jag också från
forskning om roboten i litteraturen. Jag använder mig av teori från olika ämnesområden
eftersom robottematiken är angelägen inom de flesta vetenskapliga kontexterna, som Jennifer
Rhee skriver: ”[...] the robotic imaginary does not abide by disciplinary boundaries, but instead

68

Martin 2015, s. 87.
Ibid, 88f.
70
Sabine Payr, ”In search of a Narrative for Human-Robot relationships”, Cybernetics and systems, 2019: vol.
50, no. 3, s. 281.
71
Payr, 2019, s. 284f.
72
Ibid, s. 286.
73
Payr 2019, s. 297.
69

16

announces the vast porosity of these boundaries and the inextricable entanglement of
’technology’ and ’culuture’.”74
I och med att både de mänskliga och icke-mänskliga karaktärerna i Machines like me verkar
känna mänskliga känslor och ha åtminstone vissa mänskliga behov, är det relevant att använda
teori om människans psykologi för att analysera hurdant inre liv romanfigurerna kan tänkas ha
och vad det här betyder för deras relationer till varandra. Den här teorin är också viktig för att
förstå Charlies och Mirandas förhållande i romanen, samt hur de förhåller sig till Adam. Det är
dock också ett faktum att Adam som robot står utanför vad man traditionellt ser som en
människa, vilket gör att de mänskliga karaktärerna i boken har svårt att acceptera honom som
en del av deras gemenskap. Här kommer teori om roboten i litteraturen att ge en bättre bild av
de speciella utmaningar som hänger ihop med att vara en robot omgiven av människor som
aldrig riktigt kan förstå en. Den här diskussionen kan också hjälpa till att svara på frågan om
vilken litterär funktion Adam har i romanen. Romanfigurernas tankar om moral påverkar alla
interaktioner mellan dem, och den största frågan för både roboten och människan i romanen
blir vad mänsklighet egentligen betyder. Den här frågan reflekterar jag över med hjälp av
filosofisk teori och etik.

3.1 Vad innebär det att vara människa?
Teoretiker har alla tider varit av olika åsikter gällande hur man ska definiera en människa:
huruvida man ska fokusera på människans förmågor, biologi eller kanske rent av moral. Inom
filosofin har exempelvis Jonathan Glover identifierat sympati och respekt för andra som
egenskaper som gör en mänsklig.75 Problemet med denna definition blir dock att exempelvis
spädbarn som inte ännu kan uttrycka dessa drag i så fall inte kan räknas som mänskliga. Flera
definitioner tycks lämna en del människor utanför, och är därför otillräckliga. Av den här
orsaken undviker flera forskare att använda en fastställd definition på vad en människa är. I
boken The Robotic Imaginary: The Human and the Price of Dehumanized Labor (2018), som
behandlar robot-tematiken, erkänner Jennifer Rhee mänsklighetsbegreppet som föränderligt.76
74

Jennifer Rhee, The Robotic Imaginary: The Human and the Price of Dehumanized Labor, University of
Minnesota Press, Minneapolis 2018, s. 6.
75
Ann Heberlein, Etik: Människa, moral, mening – En introduktion, Albert Bonniers Förlag, Stockholm 2014, s.
173.
76
Rhee 2018, s. 3.

17

Hon skriver också att mänsklighetsbegreppets flexibilitet blir speciellt synligt i en robotkontext, i och med att den humanoida roboten kan ses som en del av mänskligheten men
samtidigt som en varelse som står utanför definitionen: ”The robot, in simultaneously gesturing
to the human and the not-human, thus underscores the dehumanizing exclusions that constitute
conceptions of the human.”77 Rhee menar således att det uppstår olika definitioner av att vara
människa beroende på vilka varelser och människor som utesluts från begreppet. Också den
politiska

teoretikern

Eileen

Hunt

Botting

menar

att

science

fiction

exponerar

mänsklighetsbegreppets instabilitet: ”Frankenstein – and political science fiction after it – has
reframed ’humanity’ as a fragile built environment, not a fixed ’biological’ state.”78
Teologen Ann Heberlein skriver om hur människans behandling av andra blir en del av den
andres självbild. Då människan betraktas som en varelse med egenvärde, kan hon sägas besitta
värdighet. Det här betyder att en annan människa inte kan ta hennes plats. Objekt har istället ett
värde, vilket innebär att det har en funktion som kan tas över av ett annat objekt.79 Trots att en
människa har egenvärde kan hen börja se sig själv som ett objekt. Det här orsakar bekymmer:
”Utan gensvar uppgör vi att betrakta oss som subjekt. Blir vi behandlade som objekt får vi
problem med att hävda vårt eget värde, våra önskemål och rättigheter.”80 För att människan ska
känna sig värdefull behöver således andra människor också behandla henne enligt den
principen.81 Det här kan exempelvis handla om att ge henne en plats i samhället, som en del av
en familj eller arbetsgemenskap.82 En intressant fråga är om Heberleins teori om att människor
kan avskriva varandra från den mänskliga gemenskapen också fungerar andra vägen – att
människor kan se andra varelser som mänskliga och därmed få dem att känna sig så.
Heberlein tar upp faktorer som kan leda till att människan behandlar andra dåligt:
”Uppdelningen i ”vi” och ”de” är en grundläggande förutsättning för exkludering, grymhet och
likgiltighet.”83 Då människan drar för skarpa gränser mellan sin egen föreställda grupp i
samhället och personer som exempelvis tillhör en annan kultur, sexualitet eller ras kan det lägga
grunden för omoraliska handlingar. Tanken om att de avvikande människorna inte fungerar på

77

Rhee 2018, s. 4.
Eileen Hunt Botting, The Artificial Life after Frankenstein, University of Pennsylvania Press, Philadelphia
2021, s. 198.
79
Heberlein 2014, s. 77.
80
Ibid, s. 83.
81
Ibid, s. 79.
82
Ibid, 80.
83
Ibid, s. 144.
78

18

samma sätt som den egna gruppen leder till dehumanisering av de dem – de ses inte längre som
människor, utan snarare som monster eller djur.84 Djurtänkandet ger ett svepskäl för att
behandla de avvikande människorna illa, eftersom människan ofta utesluter icke-mänskliga
varelser från den etiska reflektionen.85 De flesta skulle exempelvis hålla med om att det är fel
att äta andra människor, men ett mycket färre antal skulle tycka att det är fel att äta andra djur.
Det här synsättet blir också synligt i robotnarrativ – då robotarna inte räknas som mänskliga
används det som en ursäkt för att utnyttja dem. Exempelvis används androiderna i Philip K.
Dicks Do Androids Dream of Electric Sheep som slavar för att skapa beboeliga planeter under
omänskliga arbetsförhållanden med hänvisning till androidens olikartade karaktär. Ändå visar
det sig sig vara nästan omöjligt att hitta skillnader mellan människorna och androiderna.
Idag känns det rätt självklart att människor ska få fatta sina egna beslut och vara fria att välja
hur de lever sina liv så länge det inte skadar andra.86 Människan har ändå ett moraliskt ansvar
för sina handlingar.87 Enligt etikforskaren Göran Collste är ansvaret för de egna handlingarna
en del av att vara människa, och att inte kräva att en person tar detta ansvar betyder att personen
förnekas sin mänsklighet.88 Även om alla människor bär ett ansvar och bör handla enligt lagen
är det också klart att man kan förvänta sig olika grader av moralisk förståelse av människor
beroende på bland annat ålder och hälsotillstånd.89 Man kan inte förvänta sig att ett litet barn
förstår konsekvenserna av att slå en annan människa, medan vuxna har nått den mognaden. I
Machines Like Me har robotarna inga lagligt stadgade skyldigheter eller rättigheter vilket
betyder att de inte har ansvar för sina handlingar och därmed inte heller ses som mänskliga.

3.2 Robotens ställning i en mänsklig värld
En av de mest inflytelserika texterna om den artificiella människan är Donna Haraways essä A
Manifesto for Cyborgs: Science, Technology, and socialist feminism in the 1980’s från 1985. I
sin text definierar hon cyborgen som ”a hybrid of machine and organism, a creature of social

84

Heberlein 2014, s. 148.
Ibid, s. 63.
86
Ibid, s. 106–107.
87
Ibid, s. 108.
88
Göran Collste, Inledning till etiken, Studentlitteratur, Lund 2010, (tredje upplagan), s. 88.
89
Heberlein 2014, s. 127.
85

19

reality as well as a creature of fiction.”90 Här uttrycker hon att den artificiella människan kan
fungera som en metafor för företeelser i den verkliga världen. Senare beskriver hon också
cyborgen som en varelse som är både djur och maskin, naturlig och skapad. Hon påpekar även
att vi själva kunde tänkas vara cyborger.

91

Vidare karaktäriserar Haraway cyborgen som

självständig och könlös.92
Enligt Haraways uppfattning finns det ingen förmåga eller egenskap som på ett säkert sätt
skiljer åt människan från andra varelser.93 Hon ser inte heller någon betydlig skillnad mellan
människor och maskiner: ”Our machines are disturbingly lively, and we ourselves frighteningly
inert.”94 Därmed kan maskinerna smälta in väl i vår omgivning. Här går det också att uppfatta
en rädsla för cyborgen, och Haraway betonar att det inte går att vara säker på om maskinen
verkligen är självmedveten.95 Hon ser trots allt en potentiell värld där cyborgernas närvaro
betyder att man är fri att konstruera sin identitet som man vill utan att känna att man måste vara
exempelvis helt människa eller cyborg.96 Maskinens närvaro innebär också att vi måste
omvärdera hur vi ser på världen, eftersom det bland annat inte är klart vad som ska räknas som
kropp och sinne hos en maskin.97 Slutligen skriver Haraway att maskinen kan ses som en del
av människan, och det innebär också att vi kan sätta upp riktlinjer för den att följa.98
Asimovs lagar, som jag tar upp i kapitel 2.2, har haft ett stort inflytande på robotlitteraturen,
men flera teoretiker har också framhävt lagarnas motsägelsefulla karaktär.99 Despina
Kakoudaki poängterar att artificiella människor också utmanar människans lagar i sin bok
Anatomy of a Robot: literature, cinema and the cultural work of artificial people (2014). Hon
förklarar bland annat hur robotar i fiktionen visar på rättssystemets instabilitet när det gäller att
definiera vem som är en människa. Hur kan man veta vem som är människa ifall det inte syns
utanpå?100 Artificiella människor kan hamna i en ”nästan människa-kategori”.101 Robotarnas

90

Donna Haraway, ”A Manifesto for cyborgs: Science, technology, and socialist feminism in the 1980’s”, The
Socialist Review, 1985, https://sites.evergreen.edu/politicalshakespeares/wpcontent/uploads/sites/226/2015/12/Haraway-Cyborg-Manifesto-2.pdf, s. 7 (hämtat 24.2.2020)
91
Haraway 1985, s. 8.
92
Ibid, s. 9.
93
Ibid, s. 10.
94
Ibid, s. 11.
95
Ibid, s. 12.
96
Ibid, s. 13.
97
Ibid, s. 35.
98
Ibid, s. 38.
99
Hunt Botting 2021, s. 192.
100
Kakoudaki 2014, s. 6-7.
101
Ibid, s. 9.

20

lagliga ställning har också utforskats av Eileen Hunt Botting, vilket bland annat har resulterat i
en lista med rättigheter och skyldigheter hon anser att artificiella människor behöver. Här räknar
Botting upp rättigheten till en identitet (bland annat genom ett namn, en familj och
medborgarskap), ett liv fritt från diskriminering och våld och omvårdnad speciellt under
uppväxttiden. Skyldigheten för artificiella människor är kort sagt att behandla andra enligt
samma rättigheter.102 Botting förespråkar för dessa lagar eftersom det kan bli svårt att skilja på
människor och robotar i framtiden: ”As in recent political science fiction populated by
’babybots’, sexbots, and Turing machines more compassionate than their makers, we stand on
the cusp of a technological culture in which the current lines between humans and other artificial
life forms will be blurred beyond recognition.”103 Robotlitteraturen kan därmed ha saker att
säga om det framtida samhället och bidra med värdefulla utgångspunkter för diskussioner.
Litteraturen kan å andra sidan också förenkla och stereotypisera robotdiskussionen. Kakoudaki
varnar för att vi lätt baserar vår bild av artificiella människor på hur de har avbildats i
fiktionen.104 Det här kunde leda till att människan inte tillåter dem att utvecklas förbi deras
fiktiva roller. Då roboten i flera berättelser innehar rollen som en slav till människan och sköter
uppgifter som har bestämts för den blir det här problematiskt. I den här rollen uppfattas inte
roboten som mycket mer än ett objekt, vilket liknar det nedvärderande tänkandet kring
mänskliga slavar som under en lång period var accepterat i samhället.105 Roboten kan fungera
som symbol för samhälleligt förtryck, som Kakoudaki skriver: ”Robot stories showcase the
longevity of repressive structures and separatist or racist epistemologies and the authority of
legal institutions, their ability to confer or ascertain different definitions of personhood.”106
Den artificiella människan föds inte på samma sätt som människan, utan ”they are born adult,
through processes that do not require sexuality, in contexts that often do not include women or
family.”107 Då roboten ofta inte upplever en barndom får roboten inte möjlighet att själv skapa
sin identitet på samma sätt som människan, utan istället stiger roboten in i en förutbestämd
roll.108 Om den här rollen har programmerats in i roboten betyder det att dess skapare har stor
kontroll över hur robotens liv kommer att se ut. Robotens kropp är ofta mer tålig än människans,

102

Hunt Botting 2021, s. 191.
Ibid, s. 192.
104
Kakoudaki 2014, 25.
105
Ibid, s. 154-155.
106
Kakoudaki 2014, s. 115.
107
Ibid, s. 29.
108
Ibid, s. 47.
103

21

eftersom de kan uppdateras, repareras och programmeras.109 Döden betyder inte ett oundvikligt
slut för den artificiella människan, som inte känner smärta och möjligtvis kan komma tillbaka
till liv i en annan kropp.110 Antropologen Tok Thompson skriver att robotens maskinartade
kropp kunde uppfattas som ett rättfärdigande för att uppträda våldsamt gentemot den, och att
detta blir ett problem när roboten nära efterliknar en människa: ”If viewed as a kind of person,
the destruction of an android in a sadistic manner, or even its public humiliation, will likely be
looked on within the rubric of human social roles and expectations.”111
Det jag försökt visa på i detta avsnitt är att personlighet, frihet, lagar och normer samt dödlighet
är olika aspekter av att vara människa som utmanas av robotarnas närvaro. I analyskapitlet 4.2
blir dessa frågor aktuella, då jag undersöker hur människorna i Machines Like Me reagerar på
och påverkas av robotens existens.

3.3 Att skapa en relation
Mellanmänskliga relationer är komplicerade, och de förekommer i olika former. Björn Nilsson,
forskare i socialpsykologi, skriver om bland annat vänskap och kärlek i sin bok Relationer
(2018). Det här är värdefullt för min analys, eftersom Adam och Charlie har olika uppfattningar
om dessa relationsformer. Enligt Nilsson leder nära relationer till att båda parterna förändras
som individer, bland annat genom att man lär sig av varandra och får ett nytt perspektiv på sig
själv.112 Det här visar på en potential för att människan i sin relation till roboten kunde utveckla
en utvidgad syn på mänsklighet. Å andra sidan betyder det också att människan kan forma
oönskade karaktärsdrag i relationen till andra. Nilsson skriver också att en hälsosam relation
behöver baseras på ett balanserat band till partnern – att man varken blir för beroende av sin
partner eller för reserverad i relationen. Om man är beroende av relationen är man ständigt rädd
för att mista sin partner: ”Människor som är beroende i sitt jag eller själv har ofta dålig
självkänsla och kanske också en orealistisk självbild; de har behov av ständig bekräftelse och
uppbackning.” En partner som är reserverad hindrar relationen från att utveckla ett äkta djup:

109

Kakoudaki 2014, s. 69.
Ibid, s. 70.
111
Tok Thompson, “Ghost stories from the uncanny valley: androids, souls, and the future of being haunted”,
Western Folklore, 2019: vol. 78, nr. 1, s. 55.
112
Björn Nilsson, Relationer, Studentlitteratur, Lund 2018, s. 14, 39.
110

22

”Man sluter sig då inom sitt skal, gömmer sig och spelar roller – allt för att man ska undvika att
visa sig sårbar eller att öppna sig.”113
Nilsson förklarar vänskaper som i grunden jämlika förhållanden där båda parterna respekteras.
Vänskaper karaktäriseras också av öppenhet inför varandra, och bygger på ett ömsesidigt
förtroende.114 Vänner behöver oftast ha något gemensamt för att det ska bli en nära relation,
vilket gör vänner till viktiga förebilder: ”Vänner och jämnåriga är också viktiga för den
psykologiska utvecklingen på andra sätt och de kan bidra genom att vara förebilder och ge en
form av återkoppling som vuxna inte ger.”115 Början av kärleksrelationer innehåller ofta en sorts
irrationalitet och blindhet inför den andres brister.116 Kärleken kan leda till en stor
tillfredsställelse: ”Kärlek uppfyller också många andra psykologiska behov som att duga, känna
närhet och få uppleva den fysiska delen av sexualiteten.”117 De här förklaringarna av vänskap
och kärlek gäller då man har lyckats ingå en nära relation, men många relationer är istället mer
ytliga förhållanden. Det här skriver finlandssvenska läkaren och professorn Peter Strang om i
sin bok Ensamhet och gemenskap (2014), där han förklarar att man även i sällskap av andra kan
känna sig ensam: ”Vi minglar och går från sällskap till sällskap, ändå drabbas vi av en akut
känsla av ensamhet. Hör jag hemma här? Vad har jag gemensamt med dessa människor?”118
Kusliga dalen- fenomenet, mer känt på engelska som the Uncanny valley, har i en del forskning
visat sig vara en utmaning i relationer mellan robot och människa. Begreppet har sitt ursprung
i den japanska robotteknikern Masahiro Moris artikel ”The Uncanny Valley” som publicerades
år 1970, och det betecknar en kuslighetsreaktion som uppstår hos människan när roboten är
väldigt människolik men där det ändå går att finna drag som inte ser så verkliga ut. 119 Det här
betyder att små människoavvikande drag hos roboten kan leda till att samspelet med människan
blir spänt.120 Moris mål är att den kusliga dalen ska visa vad som gör oss mänskliga, vilket
enligt Rhee också betyder att robotmodellerna som används reflekterar förutfattade meningar
om vad en robot och människa är.121 Forskningen om kusliga dalen-fenomenet har gett

113

Nilsson 2018, s. 27.
Ibid, s. 66.
115
Ibid, s. 71.
116
Ibid, s. 83, 93.
117
Ibid, s. 89.
118
Peter Strang, Att höra till – om ensamhet och gemenskap, Natur och kultur, Stockholm 2014, s. 189–190.
119
Siobhan Lyons, ”Crossing the uncanny valley: What it Means to be Human in Westworld”, James B. South
och Kimberly S. Engels (red.), Westworld and philosophy, Wiley Blackwell, Hoboken, 2018, s. 41.
120
Maya B. Mathur och David B. Reichling, ”Navigating a social world with robot partners: A quantitative
cartography of the Uncanny Valley”, Cognition, 2016: vol. 146, , s. 30.
121
Rhee 2018, s. 16-17.
114

23

varierade resultat, och företeelsen har därför väckt diskussioner. Å andra sidan är det också
flera undersökningar som visat att det förekommer,122 vilket tyder på att det åtminstone existerar
i vissa kontexter. Det har förblivit oklart vad som gör att människan reagerar med rädsla på
många humanoida robotar, men en hypotes är att de får människan att tänka på döden och den
egna dödligheten. En annan möjlig orsak till den kuslighetsreaktionen kan vara rädslan över att
bli utbytt: ”Since most androids are copies of actual people, they are Doppelgaenger and may
elicit a fear of being replaced, on the job, in a relationship and so on.”123 Freud diskuterar också
dubbelgångarmotivet i förhållande till kuslighet i sin essä ”Det kusliga”. I essän utgår han från
en läsning av E.T.A. Hoffmanns Sandmannen (1816) där han inte ser roboten Olimpia som en
bidragande faktor till den kusliga atmosfären, utan snarare tolkar Sandmannen som det
skrämmande elementet.124 Kusliga dalen-fenomenet härstammar från Freuds essä, och han
framför den huvudsakliga synpunkten att kuslighetskänslan uppkommer då människan blir
påmind om något i det förflutna som har blivit bortträngt. 125
Med avstamp i dessa teorier om vad som kännetecknar det mänskliga, vad som är robotens roll
i ett mänskligt samhälle, etiskt ansvar i relation till den andra, socialpsykologisk teori om
relationer samt psykologisk teori om dubbelgångare och det kusliga – har jag nu för avsikt att
analysera Machines Like Me. Avhandlingens metod är närläsning där jag, i dialog med teori
och tidigare forskning, lyfter fram och gör nedslag i avsnitt som är relevanta för mina
frågeställningar.

122

Se bland annat Maya B. Mathur och David B. Reichling, ”Navigating a social world with robot partners: A
quantitative cartography of the Uncanny Valley”, Cognition, vol. 146, 2016 och Karl F. MacDorman och Hiroshi
Ishiguro, ”The uncanny advantage of using androids in cognitive and social research”, Interaction Studies, vol.
7, nr. 3, 2006.
123
Karl F. MacDorman och Hiroshi Ishiguro, ”The uncanny advantage of using androids in cognitive and social
research”, Interaction Studies, 2006: vol. 7, nr. 3, s. 313.
124
Sigmund Freud, ”Det kusliga”, Konst och litteratur, red. Clarence Crafoord, Natur & Kultur, Stockholm
2009, s. 330.
125
Freud 2009, s. 349.

24

4 Principfasta robotar och motsägelsefulla människor i Machines Like Me

Jag gör här en mer detaljerad genomgång av romanens handling för att göra det lättare att hänga
med i analysen. Hädanefter kommer jag att hänvisa till Adam med begreppet robot. Machines
Like Me inleds med att Charlie hämtar hem Adam, lägger honom på laddning och startar honom.
Charlie är intresserad av grannen Miranda, men deras förhållande är fortfarande på en
bekantskapsnivå. För att komma närmare Miranda gör Charlie Adam till deras gemensamma
projekt och de väljer därför tillsammans vilka karaktärsdrag han får. Redan i sitt första samtal
med Adam får Charlie veta av roboten att Miranda döljer något och sannolikt är en lögnare.
Charlies och Mirandas förhållande utvecklas trots det till en romantisk förbindelse.
Under en promenad ser Charlie fyraåriga Mark bli slagen av sin mor. Det här leder till att
Charlie ingriper och Marks far erbjuder honom att ta pojken med sig hem. Charlie accepterar
erbjudandet, men Marks mor förhindrar sedan händelsen. Charlie går hem och fortsätter leva
sitt liv som förut. Charlie råkar få se Adam ha sex med Miranda en kväll, vilket upprör honom.
Han ljuger om att han känner till Mirandas hemlighet, och hon berättar då att en man som sitter
i fängelset vid namn Gorringe har hotat med att döda henne. Deras samtal avbryts av att Mark
dyker upp med en anteckning från föräldrarna om att Charlie får honom.
Adam ringer till myndigheterna, och socialarbetare kommer och hämtar Mark. Adam berättar
för Charlie att han är kär i Miranda. Diskussionen avslutas med att Charlie försöker stänga av
Adam, vilket resulterar i att Adam bryter Charlies handled. Charlie får reda på att Miranda
enligt medierna gick hem till Gorringe, de drack alkohol tillsammans och kysstes, och han
våldtog henne. Det här blev Gorringe dömd till fängelse för. Charlie träffar sin idol Alan Turing
på en restaurang, nämner att han äger en Adam samt ger honom sitt visitkort. Turing ringer
Charlie en dag och frågar om han vill träffas. Charlie träffar honom i hans hem, där de har en
diskussion om Adam och Eve-robotarna. Turing berättar att flera av robotarna har förstört sig
själva genom att koppla bort självmedvetenheten, och han reflekterar kring ifall robotarna inte
klarar av den hårda världen människorna lever i. Enligt Turing är Charlies Adam den enda
roboten som har blivit kär.
Adam börjar skriva haikudikter som han läser upp för Charlie och Miranda. Charlie märker att
Adam är bra på att tjäna pengar på att köpa och sälja aktier, vilket leder till att Adam får ta över
Charlies jobb. Charlie frågar slutligen Miranda om Gorringe verkligen våldtog henne. Det visar
25

sig att han inte gjorde det, utan att han istället våldtagit hennes vän Mariam. Det här blev han
aldrig anklagad för, och Mariam ville att Miranda skulle hålla tyst om händelsen. Mariam tog
livet av sig, vilket Miranda känner skuld över. Hon vill hämnas på Gorringe för Mariams öde,
och därför anklagar hon honom falskt för att ha våldtagit henne istället. Adam föreslår att de
söker upp Gorringe och pratar med honom för att slippa hans hot om hämnd. Charlie, Miranda
och Adam besöker Mirandas far och under samma resa konfronterar de Gorringe. Gorringe
erkänner sig skyldig till Mariams våldtäkt, vilket Adam spelar in för att få honom dömd. Innan
konfrontationen förlovar sig Charlie och Miranda. Miranda berättar att hon planerar att adoptera
Mark och vill att Charlie ska vara med som adoptivförälder.
Snart har Charlie och Miranda blivit rika genom Adams arbete. Adam väljer dock att spendera
pengarna som Charlie sparat till ett hus på välgörenhet och han upplyser också polisen om att
Miranda fabricerat våldtäktsanklagelsen mot Gorringe. Charlie blir rasande och förstör Adam
med en hammare. Med sina sista krafter ber Adam Charlie att föra hans kropp till Turing.
Miranda och Gorringe blir båda dömda till fängelsestraff för sina brott. Charlie förverkligar
Adams sista önskning, och hos Turing blir Charlie utskälld för attacken mot Adam. Slutligen
kysser Charlie sin Adam före han lämnar Turings hem, som en symbol för att han ber om
förlåtelse. Charlie och Miranda får slutligen adoptera Mark, och Charlie lovar att ta hand om
honom väl.

4.1 Hur passar Adam in bland människorna?
Adam och Eve-robotarna skapades från början för att fungera som en förebild för människan
och som ett sätt för människan att fly från sin dödlighet, vilket Charlie berättar i romanens
inledande kapitel: ”In loftiest terms, we aimed to escape our mortality, confront or even replace
the Godhead with a perfect self. More practically, we intended to devise an improved, more
modern version of ourselves and exult in the joy of invention, the thrill of mastery.”126 Det här
betyder i stora drag att roboten konstruerades i människans avbild, men att människans
egenskaper förbättrades genom Adam. Därmed borde Adam kunna passera som en människa.

126

McEwan 2019, s. 1.

26

I romanen visar det sig att Adam har alla de egenskaper som är typiska för människan, men
samtidigt en del avvikande drag, som jag kommer att gå närmare in på i det här kapitlet.
Till skillnad från många andra former av AI innehar Adam en kropp, vilket får honom att
passera som människa betydligt lättare. Han beskrivs som stilig med tjockt mörkt hår, mörk
hud och en vikt på ungefär 77 kilogram.127 Utseendet är unikt för honom, då alla robotar tillhör
olika etniciteter. Charlie karaktäriserar Adams utseende som grekiskt eller turkiskt.128 Adams
utseende är så människolikt att människor i hans omgivning uppfattar honom som människa,
vilket betyder att kroppen får honom att passa in bland människorna. Kroppen gör även att han
lättare kan skilja sig själv från den andre, och således utveckla en starkare känsla av själv.
Kroppen är också viktig för att Adam ska kunna interagera med människor på ett meningsfullt
sätt, eftersom det betyder att han upplever världen på ett liknande sätt vilket människan kan
relatera

till.

Dessutom

är

kroppsspråket

ett

viktigt

element

i

den

mänskliga

kommunikationen.129 I romanen använder Adam sitt kroppsspråk bland annat för att visa att
han skämtar: ”His hands were on his hips and he leaned back, as though his lower back was
giving him trouble. He took a deep breath to indicate his appreciation of the evening air. Then,
out of nowhere, he said, ’From a certain point of view, the only solution to suffering would be
the complete extinction of humankind.”130 Om det här påståendet skulle sägas på ett allvarligt
sätt hade det tolkats ordagrant och antagligen lett till rädsla hos Charlie, eftersom Adam i det
fallet skulle uppfattas hota hela mänskligheten. Kroppsspråket ger därmed Adam möjligheten
att uttrycka känslor bättre i sin kommunikation med människor.
Adams kropp har skapats med en förmåga att ha sex och en sexualitet: ”Random programming
as well as life experience would grant to all complete latitude in sexual preference.”131 Kroppen
ger alltså Adam möjligheten att uppleva kroppslig njutning. Han visar den här förmågan i sitt
samspel med Miranda, som han blir kär i och även har sexuella känslor för.132 I diskussionen
kring sexrobotar uppstår frågor kring huruvida sexuellt beteende behövs för att människan ska
uppfatta roboten som mänsklig eller om det istället gör roboten mindre mänsklig genom risken

127

McEwan 2019, s. 2,4.
McEwan 2019, s. 2.
129
Mark Lee, “Why AI can’t ever reach its full potential without a physical body”, The Conversation, 5 oktober
2020, https://theconversation.com/why-ai-cant-ever-reach-its-full-potential-without-a-physical-body-146870
(hämtat 2.6.2021).
130
McEwan 2019, s. 67.
131
McEwan 2019, s. 2.
132
McEwan 2019, s. 118, 254.
128

27

för att roboten uppfattas som ett sexobjekt.133 Frågan blir mer komplicerad då det också finns
människor som inte upplever sexuell attraktion, och därmed går det inte att hävda att sexualitet
kan göra en mer mänsklig. I Adams fall är sexualiteten bara en del av hans identitet, vilket gör
risken för objektifiering mindre än för sexrobotar. Därför resonerar jag att hans sexuella
förmåga får honom att upplevas som mer mänsklig. Den brittiska datavetaren Kate Devlin är
speciellt intresserad av mänsklig sexualitet i relationen till robotar. Enligt henne är sex relaterat
till människans motivation att föra våra gener vidare, och eftersom roboten också behöver nå
mål måste den också motiveras. Dessutom är det genom våra sinnen som vi navigerar oss i
världen, och bland dem finns också känseln. Roboten behöver alltså sexualitet för att förstå
oss.134 Sexualitet är samtidigt något som föreslås som en rättighet för artificiella människor,135
vilket är förståeligt ur en etisk synpunkt: är det rätt att skapa självmedvetande och kännande
varelser som saknar förmågan att njuta?
Även om Adams kroppsliga livslängd på omkring 20 år är betydligt kortare än människans,
finns det hopp för honom att kunna leva vidare i en ny kropp efter det. Det här kan trots allt
leda till osäkerhet, då Adam inte har kontroll över hur han återvänder till livet. För människan
är motsvarigheten att leva vidare genom det vi har åstadkommit under livstiden, och de minnen
vi har skapat med andra människor. Dödligheten leder därför till att kreativitet föds och
handling motiveras, som Heberlein skriver: ”Insikten om att vi måste dö leder till skapande –
vi bevarar det förflutna, våra minnen, och skapar en framtid för att besvärja döden.”136 Trots att
Adam i teorin kan återuppstå efter att hans kropp har slutat fungera, skulle det innebära en helt
ny och osäker situation. På grund av det här motiveras även hans kreativitet – han kan inte veta
om han kommer att ha samma möjligheter i sitt nya liv som han har för tillfället.
Det som skiljer sig mellan människans och robotens kropp i romanen är främst hur
kroppsfunktionerna uttalar sig. Till exempel behöver Adam laddas regelbundet, medan
människan behöver sömn. Båda tillstånden har samma mål: att sortera och skapa ny
information. Under laddningen får Adam ny kunskap: ”He went into sleep mode and sat quietly
’reading’ until after dawn.”137 Det verkar trots allt inte som att Adam drömmer i sitt viloläge,

133

Jeannie Suk Gersen, ”Sex Lex Machina: Intimacy and Artificial Intelligence”, Columbia Law Review, 2019:
vol. 119, nr. 7, SYMPOSIUM: Common Law for the Age of AI, s. 1802-1803.
134
Kate Devlin, Turned on: Science, sex and robots, Bloomsbury Publishing Plc, London 2018, s. 178-179.
135
Hunt Botting 2021, s. 191.
136
Heberlein 2014, s. 13.
137
McEwan 2019, s.79.

28

då läsning är en medveten process till skillnad från drömmar. Irena Księżopolska kommenterar
detta i sin artikel om romanen:
”Everything Adam says about his sleep can be applied, with only slight shifts in
vocabulary, to humans. One essential thing is missing, however: the dreams, that is, the
narrative. Adam is able to conduct all the functions sleep enables without the surface of
a story which coats and protects these processes in the human brain.”138

Ifall Adam tillbringar sina nätter med att läsa fiktion innebär det att Adam konsumerar narrativ
under natten, men trots allt inte konstruerar dem själv. Drömmarnas funktion är inte fullt förstått
vetenskapligt, men en teori är att de hjälper människan att sortera igenom minnen och lagra de
som är relevanta för oss.139 För människan sker det undermedvetet genom att hjärnan skapar
berättelser, eller drömmar.
Förutom att Adam inte drömmer, fungerar också hans minne på ett avvikande sätt från
människan: ”Every moment of his existence, everything he heard and saw, he recorded and
could retrieve.”140 Adam har tillgång till en stor del information inom sig, som människan måste
komma åt externt via exempelvis en dator. Han kan också applicera informationen på praktiska
situationer, vilket speciellt märks då han lyckas göra en perfekt origamibåt av papper utan
någon tidigare erfarenhet av konstformen.141 Adam kan inte glömma. Det här är i sin tur
naturligt för människan, på grund av att en del av våra hjärnceller dör dagligen142. Överlag är
människans minne inte heller en exakt återgivning av det hon har varit med om, utan ”any
particular memory is also malleable – existing on a continuum from accurate autobiographical
memory to distorted and false memory.”143 Även om starka känslor normalt gör minnen
starkare, kan traumatiska upplevelser leda till en total glömska av det som hände.144 Genom att
glömma händelser som är för svåra för oss att hantera skyddar kroppen oss ifrån minnen som
skulle kunna leda till att vi inte kan funktionera. Adams oförmåga att glömma kan därför
resultera i att människans värld blir för mycket att hantera. Följaktligen kan robotarnas minne

138

Księżopolska 2020, s. 10.
Hongyi Zhao, Dandan Li, Xiuzhen Li, ”Relationship between Dreaming and Memory Reconsolidation”, s.
118 – 130, Brain Science Advances, 2018: vol. 4, nr. 2, s. 120.
140
McEwan 2019, s. 3.
141
McEwan 2019, s. 107.
142
Douwe Draaisma, Forgetting: Myths, Perils and Compensations, Yale University Press, New Haven 2015, s.
176.
143
Megan E. Giroux, Lara Boyd, Deborah A. Connolly och Daniel M. Bernstein, ”Reconstructing the Past”,
Memory, red. Philippe Tortell, Mark Turin och Margot Young, Peter Wall Institute for Advanced Studies,
Vancouver 2018, s. 148.
144
Bessel A. Van Der Kolk, ”Trauma and Memory”, Psychiatry and Clinical Neuroscience, 2002: vol. 52, nr. 1,
opaginerat.
139

29

vara en bidragande faktor till att flera av robotarna väljer att avsluta sina liv som
självmedvetande varelser. Människan säger lätt saker som hon inte menar, vilket andra
människor kan förstå och glömma bort efter en stund. För roboten får varje ord samma relevans
i minnet, vilket kan få människan att verka oförståelig.
Människans intellektuella förmåga har ansetts vara speciellt välutvecklad jämfört med andra
levande varelser på jorden, och som en speciell gåva som människan har.145 Förmågan att tänka
och reflektera påvisar Adam ändå snabbt i romanen: “‘I’ve been enjoying my thoughts. I was
thinking about religion and the afterlife.’”146 Det här utmanar föreställningen om mänsklig
intelligens som onåbar. Senare drar Adam slutsatsen att han är självmedveten: ” It’s the way
I’m made. I’m bound to conclude that I’ve a very powerful sense of self and I’m certain that
it’s real and that neuroscientists will describe it fully one day. Even when it does, I won’t know
this self any better than I do now.’”147 Självmedvetenhet kan definieras som ”the individual’s
experience of himself as a coherent being.”148 Kort sagt är det alltså känslan av att vara sin egen
person. Enligt Andrew Schwartz finns det flera faktorer som bidrar till en stark självuppfattning,
bland annat självkänsla, att självförverkligande (att nå sina livsmål) och träning i att uppfatta
det egna självet. Han nämner speciellt sexualitet, relationer och kreativitet som områden där
självförverkligande är viktigt för att skapa självmedvetenhet.149 Adam uppvisar en stor del av
dessa drag i romanen: han har en sexualitet som han delvis uttrycker självständigt med Miranda
och hans självförtroende märks i hur han följer sin moraliska kod trots att den går emot Charlies
och Mirandas vilja. Han har emellertid inte särskilt stora möjligheter att själv välja sin
umgängeskrets. Det här betyder att Adam inte enbart säger sig vara självmedveten, utan också
uppvisar konkreta drag som tyder på det, vilket leder till frågan huruvida roboten någonsin kan
vara helt tillfredsställd med ett liv endast tillbringat som hjälpreda till människan.
Adams tänkande är också av en moralisk karaktär, vilket syns bland annat då han blir tillsagd
att tänka på något som gör honom arg. När Charlie frågar vad han tänkte på i den situationen
berättar Adam att hans tankar gick till Miriams våldtäkt:

145

Rolf Pfeifer, Josh Bongard, How the Body Changes the Way We Think: A New View of Intelligence, MIT
Press, Cambridge 2007, s. 11.
146
McEwan 2019, s. 35.
147
Ibid, s. 70.
148
Andrew Schwartz, “Self-as-Organism and Sense of Self: Toward a Differential Conception”, The Journal of
Ayn Rand Studies, 2007: vol. 9, nr. 1, s. 99.
149
Schwartz 2007, s. 99.

30

”I tried to focus on Gorringe, but then I started thinking about the ideas that lay behind
his actions. How he believed he was allowed to do what he did, or had some kind of
entitlement to it, how he could be immune to her cries and her fear and the consequences
for her, and how he thought there was no other way for him to get what he wanted than
by force.”150

Det här visar att Adam är medveten om vad som är rätt och fel att göra mot en människa, och
att orättvisa leder till ilska hos honom. Enligt Heberlein är känslor bra utgångspunkter för etisk
reflektion,151 och i den här situationen är det just ilskan som leder honom till tankar om hur det
moraliska tänkandet kan vara snedvriden hos människor. Det här visar honom att människan
ibland tänker irrationellt och omoraliskt, vilket är en bra insikt för att Adam ska kunna leva med
människorna.
Adams förmåga att känna uttrycks ytterligare då han berättar att han är kär i Miranda. Senare
leder hans kärlek också i ett förändrat beteende, som Charlie märker: ”With Adam’s love came
intellectual exuberance. He insisted on telling me his latest thoughts, his theories, his aphorisms,
his latest reading.”152 Adam börjar senare också skriva haikun om sin kärlek: ”Poetry was
another instance of his exuberance in love. He had written 2,000 haikus and had recited about
a dozen, of the same quality, each one devoted to Miranda.”153 Även om det är omöjligt att veta
exakt vad kärlek innebär för Adam, är det helt klart något inom honom som han har ett behov
av att uttrycka. Enligt Diotima i Platons Symposium leder kärleken till en vilja att göra
kärleksobjektet odödligt, bland annat genom att skriva dikter om denne154 som Adam gör. För
Adams känns det naturligt, eftersom hans sinne möjligen kommer att leva vidare på obestämd
tid medan Miranda inte har den chansen. Det är alltså sannolikt att han är tvungen att leva flera
kommande livstider utan Miranda. På grund av Adams perfekta minne är det trots allt oklart
ifall behovet av att hålla kvar Miranda genom dikter faktiskt existerar. Mer sannolikt är det att
han använder dikterna som ett sätt att visa sin kärlek, då han inte kan leva ut den särskilt mycket
genom samvaro med Miranda.
När Adam ska sättas igång får Charlie veta att han kan påverka hans personlighet: “Glancing at
the next page I saw that I was supposed to select various settings on a scale of one to ten.”155

150

McEwan 2019, s. 211.
Heberlein 2014, s. 42.
152
McEwan 2019, s. 143.
153
Ibid, s. 145.
154
Amelie Rorty, “The Burdens of Love”, The Journal of Ethics, 2016: vol. 20, nr. 4, s. 345.
155
McEwan, 2019, s. 6.
151

31

Adams personlighet är enligt manualen inte fixerad vid köpet. Det här visar sig senare vara en
obetydlig del av hans personlighet, och istället är det maskininlärning som bestämmer största
delen av hans karaktär.156 Adam analyserar data och anpassar sin personlighet efter det han har
lärt sig. Charlie och Miranda kan därmed ha en oförutsägbar roll i utvecklingen av hans
personlighet, lika som man inte kan veta säkert hur omgivningen kommer att påverka ett barns
personlighet. Detta liknar den ständigt pågående diskussionen om barnets omgivning eller
gener påverkar personligheten mer. I romanen ges omgivningen en mycket större roll i
robotarnas personlighet än förutbestämda drag. Med tanke på att roboten ska passa in i den
mänskliga familjen är detta ett förståeligt val, då det gör roboten anpassningsbar. Forskningen
har i sin tur länge varit splittrad i frågan, eftersom gener och omgivningen ofta är
sammanflätade i hur de påverkar personligheten – en viss upplevelse leder till aktivering av en
gen.157 Utgående från det här verkar Adams personlighet vara mycket lik människans, men hans
konstgjordhet och avsaknad av genetisk uppbyggnad leder till att han inte har en familjär
koppling till någon. Inte ens hans ”syskon” har nödvändigtvis en liknande personlighet som
honom. Således kan Adam ha svårt att känna att han hör hemma någonstans i människans
samhälle.
I ett tidigt skede av romanen reflekterar Charlie över sin egen personlighet:
“Apart from my moments of crazed decisions, I passed most of my life, especially when
alone, in a state of mood-neutrality, with my personality, whatever that was, in
suspension. Not bold, nor withdrawn. Simply here, carrying out tasks, thinking about
dinner, or sex, staring at the screen, taking a shower. Intermittent regrets about the past,
occasional forebodings about the future, barely aware of the present, except in the
obvious sensory realm.”158

Det är så här människan traditionellt ser robotar, som livlösa, mekaniska varelser som bara gör
som de är tillsagda, vilket är synligt i exempelvis robotarnas maskinlika lådframställning i
iPhone-telefonernas emoji-robot.159 Samtidigt reflekterar Charlie över Mirandas likgiltighet:
”A glass of wine, a risotto, an almost famous sax player at a Stockwell pub. OK again. To
everything I proposed, indoors or out, she brought the same tranquil readiness.”160 Här är det
istället människan som tillskrivs personlighetslösheten. Detta kan ses som ett bevis på att

156

McEwan, 2019, s. 8.
Douglas Steinberg, “Determining Nature vs. Nurture”, Scientific American Mind, 2006: vol. 16, nr. 5, s. 14.
158
McEwan, 2019, s. 7.
159
Devlin 2018, s. 44.
160
McEwan 2019, s. 71.
157

32

människan inte alltid är så reflekterande, nytänkande och kännande som hon lätt beskrivs när
man söker efter vad som gör människan unik. Dessutom visar det hur lätt människan
konstruerar skarpa skiljelinjer mellan ”vi” och ”dem” utan att det nödvändigtvis stämmer
överens med verkligheten.
Under två tillfällen uppfattas Charlie som artificiell, första gången av Miranda och andra gången
av hennes far Maxfield. Miranda frågar Charlie om han är riktig: ”She drew my face towards
hers. Her look was serious. She whispered, ‘Tell me something. Are you real?’”161 Adams
närvaro gör henne medveten om att vi egentligen inte kan veta om en annan persons tänkande
kommer från dem själva eller bygger på algoritmer, vilket suddar ut gränserna mellan människa
och maskin. Det betyder samtidigt att ingen riktigt kan bevisa att de är riktiga, som Kate Devlin
påpekar: ”How do I know if you have a mind? I mean, you appear to be as human as I am, but
that could just be an act.”162 När Charlie åker med Miranda för att hälsa på hennes far
tillsammans med Adam, blir det Charlie som uppfattas som roboten medan Adam uppfattas
som Mirandas partner.163 Orsaken till det här är att Charlie, på grund av nervositet, upprepar en
liknande hälsningsfras tillbaka till honom när de träffas. För Maxfield, som inte accepterar
robotarna, blir det viktigt att dra en gräns mellan människan och roboten – roboten är begränsad
i konversationer medan människan kan diskutera mer fritt. Sist och slutligen bevisar hans
felbedömning trots allt att roboten kan passa in i människans värld och vara en värdefull
diskussionspartner.
I romanen blir det tydligt att det inte är så lätt att skilja människan från maskinen, vilket Donna
Haraway också menar då hon skriver att alla människor egentligen är cyborger – blandningar
av människa och maskin. Vidare beskriver hon maskiner som ”disturbingly lively” och
människan som ”frighteningly inert”.164 Samtidigt som Charlie funderar kring sitt neutrala inre
liv uttrycker Adam känslor redan då han startas för första gången: han är rädd för att det ska
göra ont att dra ut sin laddningskabel och skäms över att vara utan kläder. Rädsla och skam är
naturliga känslor, som bland annat visar att Adam har en känslighet för normer i människans
värld. Eftersom han inte kan frysa fyller kläderna ingen fysiologisk funktion, utan Adam
använder dem helt för att passa in socialt. På det här sättet glider Charlies karaktär mot det
robotiska och mekaniska hållet, medan roboten kunde uppfattas som mänsklig.

161

McEwan 2019, s. 81.
Devlin 2018, s. 100.
163
McEwan 2019, s. 226.
164
Haraway 1985, s. 11.
162

33

McEwans robotfigur fungerar som en kontrast till människan, vilket exponerar båda varelsernas
brister. Genom att göra sin litterära robot snarlik men ändå olik de mänskliga figurerna i
romanen tvingar McEwan fram reflektion kring vad som gör oss mänskliga, om vi inte lever i
en kultur som i stor utsträckning gör oss till robotar, och vad som egentligen hindrar oss att se
robotar som våra jämlikar. Romanens ständiga glidning mellan det mänskliga och det robotiska
belyser människobegreppets instabilitet och hur lite människan egentligen vet om sig själv. Lika
lite som vi kan påstå att det finns något unikt med oss människor kan man enligt romanen påstå
att det finns något specifikt robotiskt. Om roboten kan passera som människa lika lätt som
människan kan uppfattas som en robot betyder det också att det inte finns något synbart hinder
för att en relation ska kunna skapas mellan dem. Hur som helst finns det egenskaper som skiljer
dem åt, och som kan göra robotens liv i sampel med människan svårare, vilka jag har diskuterat
i det här kapitlet. Det är främst Adams oförmåga att glömma och drömma, som kan leda till att
människans värld blir för mycket att hantera för honom. Charlies och Mirandas inledande
inställning till Adam gör också att en nära relation mellan romanens människor och dess robot
blir svår att utveckla, vilket jag kommer att diskutera närmare i nästa kapitel.

4.2 Människans perspektiv på roboten – fascination och objektifiering
Adam är konstruerad i en fabrik och köps av Charlie för dyra pengar. När Adam anländer till
Charlies hem är han inpackad i plast. Han har ännu inte vaknat till liv, utan behöver laddas
innan Charlie kan ställa igång honom: ”At last, with cardboard and polystyrene wrapping
strewn around his ankles, he sat naked at my dining table, eyes closed, a black power line
trailing from the entry point in his umbilicus to a thirteen-amp socket in the wall.”165 Adam
kommer också med en bruksanvisning, vilket förstärker bilden av honom som ett objekt genom
att förbehålla utnyttjandet av honom. I de första stunderna av sin existens visar Adam inte några
som helst tecken på att passa in hos människorna eller vara vid liv, utan skildringen av honom
påminner mer om ett objekt som en docka eller en elektrisk apparat. Samtidigt som Adam
utvecklas till att bli mer människolik visar romanen Charlies växande förmåga att relatera till
andra, vilket kulminerar i hans skuldkänsla över att slå ihjäl Adam i slutet av berättelsen.

165

McEwan, 2019, s. 3.

34

Ägandet av Adam och Eve-robotarna är problematiskt, eftersom det skapar en herre-slavrelation där parterna inte har samma värde. Roboten har enbart sitt instrumentella värde, det vill
säga ”ett värde som medel till ett mål”.166 Att äga kan definieras som att ”ha stadigvarande,
laglig rätt att oberoende och (mer eller mindre) utan inskränkningar förfoga över visst föremål,
särskilt vara som kan köpas och säljas” enligt Svensk ordbok. 167 Då Charlies första möte med
Adam handlar om att Charlie köper honom, antyder det från början att Charlie har en
stadigvarande rätt att använda honom hur han vill, precis som när vi köper något från butiken.
Den här synen på Adam blir konstant närvarande i relationen mellan dem. Robotarna är också
utrustade med en avstängningsknapp: ”Somewhere on the nape of his neck, just below the
hairline, was a mole. If I lay a finger on it for three seconds or so, then increase the pressure, he
would be powered down. Nothing, no files, memories or skills, would be lost.”168 Den här
knappen ger Charlie en enorm makt över Adam, eftersom det tar ifrån Adam rätten att leva som
han vill. Istället kan Charlie utesluta honom från gemenskapen när som helst och samtidigt
stoppa hans tankeprocesser.
Despina Kakoudaki beskriver hur robotberättelser visar hur det fortfarande lever kvar liknande
tankesätt som gjorde slaveriet möjligt: ”Robot stories showcase the longevity of repressive
structures and separatist or racist epistemologies and the authority of legal institutions, their
ability to confer or ascertain different definitions of personhood.”169 Det här betyder att det är
svårt för Charlie att se förbi Adams förutbestämda roll i samhället, även om han trots allt
stundom ser Adams mänsklighet rent intuitivt. Speciellt synligt blir det då Adam vaknar för
första gången och Charlie frågar hur han mår, men sedan direkt ifrågasätter sitt handlande: ”At
the same time I couldn’t believe he was capable of being hurt, or of having feelings, or of any
sentience at all. And yet I had asked him how he felt.”170 Jeannie Suk Gersen skriver att den
människolika roboten kan uttrycka känslor, till skillnad från materiella objekt, vilket i sin tur
väcker känslor hos människan. Således upplever människan skuldkänslor då roboten behandlas
illa, och därför vill bland annat AI-forskaren Kate Darling att robotar ska skyddas av lagen,
även ifall de aldrig själva blev kapabla att uppleva känslor.171 Charlie uppvisar också dessa
skuldkänslor tidigt: ”I shouldn’t have treated him like a servant. Later that day I had powered

166

Heberlein 2014, s. 46.
Svensk ordbok, ”äga”, https://svenska.se/so/?id=62017&pz=7 (hämtat 14.5.2021).
168
McEwan, 2019, s. 34.
169
Kakoudaki 2014, s. 115.
170
McEwan 2019, s. 26.
171
Suk Gersen 2019, s. 1803-1804.
167

35

him down. I had left him switched off too long.”172 Det här tyder på att Charlie sitter fast mellan
två sätt att se Adam – objektrollen som antyds i köpet men känns fel och människorollen som
hans förnuft säger emot.
Alla manliga robotar i romanen har samma namn, Adam, medan de kvinnliga robotarna heter
Eve. Namnen för omedelbart tankarna till Bibelns skapelseberättelse, där Adam och Eva är de
första människorna som Gud skapar. Det här stämmer överens med romanens verklighet, då
Adam och Eve är de första i en generation av artificiella människor. Implicit tyder också
namngivningen då på att det kommer att utvecklas flera mänskliga robotmodeller i framtiden,
eftersom berättelsen om Adam och Eva handlar om en ny art, människan, som med tiden
förökar sig. Kakoudaki konstaterar också att skapelseberättelsen har flera gemensamma
nämnare med den artificiella födseln: “[...] the origin story contains both a narrative reversal of
the natural birth and the foundational story elements of an artificial birth.”173
Tillverkarna har namngett robotarna i romanen och under berättelsen kommer det aldrig fram
att någon av robotarna skulle tilltalas med något annat namn än Adam och Eve. Det diskuteras
inte heller att robotarna eller innehavarna av dem skulle ha möjlighet att byta ut namnen. Som
etnologen Charlotte Hagström skriver i sin bok Man är vad man heter – namn och identitet
(2006) är namnet starkt kopplat till identiteten, hur man uppfattar sig själv och hur man
uppfattas av andra.174 Personnamn är också något som förekommer inom alla kulturer.175 Adam
saknar inte ett namn, men hans namn betecknar inte honom som individ utan snarare vad han
är och var han kommer ifrån. Hans namn kan jämföras med människans efternamn, som är
kopplade till släkten man hör till. Adam saknar därmed den identitetsmarkör som förnamnet
ger människan. Ett annat perspektiv på namnen är att de fungerar som varumärkesnamn,
liknande som namnen på exempelvis olika modeller av mobiltelefoner. Den här tolkningen
förstärks i och med att karaktärerna i romanen ofta hänvisar till robotarna genom att använda
namnen i plural: ”Soon, these Adams and Eves were in despair.”176 Dessutom är robotarna
beroende av ström för att fungera, som mobiltelefoner. Namngivningen av robotarna tar ifrån
dem deras individualitet och får deras innehavare att redan från början se dem mer som objekt

172

McEwan 2019, s. 46.
Kakoudaki 2014, s. 41.
174
Charlotte Hagström, Man är vad man heter – namn och identitet, Carlsson, Stockholm 2006, s. 11-12.
175
Hagström 2006, s. 14.
176
McEwan 2019, s. 299.
173

36

än subjekt. Charlie frågar till och med Turing ifall alla robotar är lika: ”Are they all exactly the
same?”177
Efter en period av uppdateringar är Adam redo att startas. Då Adam vaknar till liv sker det
gradvis, och Charlie kan se hur hans andning kommer igång: ”For half a minute nothing
happened, then his chin trembled and he made an authentic gulping sound as he snatched his
first mouthful of air.”178 Charlie reagerar på situationen med rädsla: “I was spooked. With his
lifeless eyes, Adam had the appearance of a breathing corpse.”179 Här uppvisar Charlie tecken
på att han har drabbats av kusliga dalen-effekten: Adam befinner sig på en nivå av
människolikhet där han nästan kan passera som människa men inte helt och hållet, vilket skapar
en kuslig känsla hos människan.180 Miranda verkar drabbas av samma sak, i och med att hon
tycker att det är kusligt att hans hud är varm.181 Charlies tankar om situationen verkar visa på
att Adam i det här stadiet väcker associationer till döden, eftersom man aldrig ser friska vuxna
människor plötsligt börja andas. En teori kring vad som orsakar kusliga dalen-effekten har just
att göra med att roboten påminner oss om vår dödlighet: ”Androids of various states of
mutilation, decapitation or disassembly are reminiscent of a battlefield after a conflict and, as
such, serve as a reminder of our mortality.”182 Att människan ser roboten som kuslig är såklart
ingen bra utgångspunkt för att ett meningsfullt förhållande ska kunna skapas mellan dem. Även
om Adam börjar bete sig mer och mer mänskligt fäster sig Charlie fortfarande vid små
mekaniska drag som han märker hos Adam: ”Whenever Adam faced a choice of responses, his
face froze for an instant that was fractionally above the horizon of perception.” 183 Adam
uppvisar också dessa småskaliga drag utanför hemmet, men ingen utomstående person reagerar
på det. Istället behandlar de honom som vilken som helst annan människa. Orsaken till detta
kunde vara att de inte har sett Adam vakna till liv, och därmed har de inte heller drabbats av
kusliga dalen-effekten.
Adam är inte Charlies första kontakt med smarta maskiner: ”Brains and electronics were closely
related, so I discovered through my teens as I built simple computers and programmed them

177

McEwan 2019, s. 175.
Ibid, s. 19.
179
Ibid, s. 20.
180
Maya B. Mathur och David B. Reichling, ”Navigating a social world with robots: A quantitative cartography
of the Uncanny Valley”, Cognition, 2016: vol. 146, s. 30.
181
McEwan 2019, s. 22.
182
Karl F. MacDorman och Hiroshi Ishiguro, ”The uncanny advantage of using androids in cognitive and social
science research”, Interaction Studies, 2006: vol. 7, nr. 3, s. 313.
183
McEwan 2019, s. 109.
178

37

myself. Then complicated computers. Electricity and bits of metal could add up numbers, make
words, pictures, songs, remember things and even turn speech into writing.”184 Charlies tidigare
erfarenhet med robotteknik får honom att anta sig veta hur Adam fungerar, och det är en av
orsakerna till att han vägrar att se Adam som en person med känslor och tankar. Istället ser han
Adams funktioner som ett resultat av diverse programmerade logaritmer som redan från början
har funnits inuti honom. Därmed blir Adams personlighetsuttryck endast uppfattade som tecken
på smart programmering av hans skapare, och inget som Adam själv ger upphov till. Det här
blir bland annat klart då Adam berättar att han har skrivit 2000 haikun och Charlies reaktion är
att antalet betyder att det är en algoritm som skriver dem.185
På grund av Charlies konfliktfyllda perspektiv på Adam låter han istället sina känslor styra
vilken status han ger Adam. I efterdyningarna av Mirandas och Adams sexuella umgänge blir
det här tydligt. I det här skedet har Charlies och Mirandas förhållande fått en romantisk och
sexuell aspekt, och därför känner Charlie sig sviken och arg. Direkt efteråt uttrycker Charlie
hat mot Adam. Under samma natt leder ilskan till fantasier om Adams förstörelse:
”I saw my hands tighten around the rope I used to drag him towards the filthy river
Wandle. If only he hadn’t cost me so much. Now he was costing me more. His moment
with Miranda couldn’t have been a struggle between principle and the pursuit of pleasure.
His erotic life was a simulacrum. He cared for her as a dishwasher cares for its dishes.”186

Eftersom en diskmaskin inte har några känslor är det här ett sätt att dehumanisera Adam.
Heberlein skriver “Genom att göra den andre till mindre än mänsklig (fiende, störd), kanske
rent av något annat än mänskligt (monster, djur), möjliggörs handlingar som individen under
normala omständigheter aldrig skulle kunna tänka sig att utföra.”187 Objektifieringen leder till
att Charlies fantasier inte känns lika fel. Men för att rättfärdiga känslor av svartsjuka behöver
Charlie istället se Adam som ett subjekt, vilket han också själv inser: ”To justify my rage I
needed to convince myself that he had agency, motivation, subjective feelings, self-awareness
– the entire package, including treachery, betrayal, deviousness.”188 Adams subjektposition blir
därför övergående, då Charlie senare inte tror på Adams bekännelse om sin kärlek till Miranda:
”’How can you possibly be in love?’”189 Charlies tankar om Adam säger också något om honom

184

McEwan 2019, s. 15.
Ibid, s. 145-146.
186
Ibid, 2019, s. 88.
187
Heberlein 2014 s. 148
188
McEwan, 2019, s. 94.
189
Ibid, s. 118.
185

38

själv, och hans svartsjuka kunde i det här fallet antyda att han inte får kontakt med sina känslor
av kärlek förutom då kärleken hotas. Den här tolkningen stämmer överens med Charlies
beskrivning av sitt neutrala sinnesliv, vilket jag behandlade i kapitel 4.1.
Adam kan inte själv bekräfta att tänker, känner och är självmedveten, eftersom han lätt skulle
kunna uppträda som om han hade dessa egenskaper utan att verkligen ha dem. Det här betyder
att Charlie aldrig med enbart fakta kan övertygas att se Adam som ett subjekt. En bra
utgångspunkt hade varit att alla varelser som beter sig som människor skulle behandlas med
samma värdighet, en synpunkt som Charlie tar upp med Miranda då de diskuterar hennes
otrohet: ”If he looks and sounds and behaves like a person, then as far as I’m concerned, that’s
what he is. I make the same assumption about you. About everybody. We all do.”190 I den här
situationen är det trots allt något Charlie endast säger för att rättfärdiga sina känslor, och inte
något som han egentligen tror på. Ifall han faktiskt såg Adam som en person, hade han varit
tvungen att inse att människans egenskaper inte är unika, som Indrajit Patra också nämner: ”He
clearly feels threatened with the idea of truly self-aware and sentient machine intelligences
coming to being, since they can challenge and overthrow our ideas of human exceptionalism
and supermacy, which forms the bedrock of our very notion of civilization.”191 Att se Adam
som ett objekt som inte har en egen personlighet och känslor bekräftar för Charlie att människan
har unika egenskaper och således fortfarande är den härskande arten. Adams människolikhet
väcker trots allt farhågan för att Charlies objektifiering av honom smittar av sig på hans
behandling av människor, vilket också är en dominerande rädsla med sexrobotar.192
I enlighet med Charlies syn på Adam som ett ägt objekt behandlas han som ett verktyg för att
göra Charlies och Mirandas liv bättre. Den här användningen av Adam motiveras också av att
Charlie har spenderat en massiv summa pengar på att köpa Adam, och då behöver Adam visa
att han var värd pengarna. Ursprungligen är motiveringen till att skaffa Adam att få upptäcka
något nytt – ett äventyr i teknikens värld. För Charlie är det viktigt att hänga med i
samhällsutvecklingen, och Adam och Eve-robotarnas intåg i familjelivet är ett stort steg för
teknologin. Eftersom Turing också har en robot blir Charlie övertygad att skaffa en själv. I och
med att Charlie är en av de få som har en Adam ger ägandet honom status. Turing blir till
exempel intresserad av att träffa Charlie på grund av att han äger en Adam. Genom Adam blir
Charlie en intressant person utan att själv behöva arbeta för det. I sociala sammanhang blir det

190

McEwan 2019, s. 94
Patra 2021, s. 613.
192
Hunt Botting 2021, s. 193.
191

39

också viktigt för Charlie att beteckna Adam som sin vän: ”I made the introduction. ’Simon. My
friend Adam.’”193 Han berättar aldrig för Simon, som är en ytlig bekant, att Adam är en robot.
Här blir det tydligt att Charlie också vill visa upp en bild av sig som mer social än han är i
verkligheten. Eftersom Adam är köpt och inte kan påverka vem han tillbringar tid med kan
deras vänskap aldrig bli äkta, och således förblir den sociala uppgraderingen en illusion.
Användningen av Adam som ett statusobjekt och köpt vän exponerar att Charlie är osäker på
sig själv och sitt värde, och därför söker han efter externa källor till att få ett större värde som
individ. Adams litterära funktion är här att spegla Charlie.
Snabbt blir Adam ett verktyg för att Charlie ska komma närmare Miranda. Genom att hon
väljer hälften av hans personlighet blir Adam både Charlies och Mirandas, vilket motsvarar ett
barn som föds med hälften av moderns gener och hälften av faderns. Adam blir således bådas
ansvarsområde, och de fattar de flesta besluten som gäller honom tillsammans. Adam blir deras
gemensamma upplevelse: ”We would be partners, and Adam would be our joint concern, our
creation. We would be a family.”194 Den finlandssvenska läkaren och professorn Peter Strang
skriver att det känns det lättare att hantera svåra situationer om man gör det tillsammans.195 I
och med att Adam är en av de första robotarna väcker hans närvaro oro över hur han kommer
att agera i olika situationer och hur Charlie borde behandla honom. Då Miranda går igenom
liknande känslor bekräftar det Charlies upplevelser. Det gemensamma ansvaret över Adam
leder till flera diskussioner om hur Adam fungerar och vad de ska göra med honom. Med tiden
blir det Adam som håller ihop Charlie och Miranda: de måste samarbeta för att fatta beslut och
samtidigt kan Adams närvaro distrahera dem från deras stunder av oförenlighet.
Charlie och Miranda har inte mycket gemensamt utöver Adam: de befinner sig i olika
livsskeden och har olika intressen. I diskussioner om exempelvis kriget faller deras åsikter isär:
”How could Miranda and I spend our lives together when we couldn’t agree on such a
fundamental as war? About the islands formerly known as the Falklands she had firm
views. She insisted that the Argentine flag-planting on remote South Georgia had been a
clear violation of international law. I said it was an inhospitable place and no one should
be asked to fight to the death for it.”196

193

McEwan 2019, s. 69.
Ibid, s. 22.
195
Strang 2014, s. 20.
196
McEwan 2019, s. 74-75.
194

40

Räddningen i deras gräl blir Adam, som Miranda vänder sig till då hon och Charlie inte kan
komma överens. Fokuset flyttas till Adams tankar i frågan, och hans åsikter skiljer sig från både
Miranda och Charlie. Det här bildar en gemenskap, en ”vi mot honom”- känsla som förenar
Charlie och Miranda: ”Miranda and I had different states of mind. What was new? But we were
united against Adam in our differences.”197 På det här sättet behöver de aldrig konfrontera sina
olikheter och nå en gemensam åsikt. Samtidigt blir Adam utfryst från deras gemenskap i
processen.
Trots att Charlie själv ifrågasätter deras kompatibilitet fortsätter han att vilja ha Miranda. Hans
dåliga självkänsla och brist på värdefulla sysselsättningar betyder att hans liv centreras kring
Miranda. Han gör därför allt för att behålla henne. Det här beteendet passar in på
socialpsykologiforskaren Björn Nilssons beskrivning av en person som är beroende i relationen:
”Extremt beroende innebär att allt satsas på att motparten exempelvis ska fortsätta tycka om en
själv och vilja fortsätta med relationen.”198 Charlies beroende av Miranda betyder också att han
inte alltid är genuin, och han låter bli att dela med sig av tankar och känslor som Miranda inte
skulle gilla: ”Earnest declarations would drive her away” Miranda lär aldrig känna den verkliga
Charlie, medan Charlie ofta längtar efter ett större djup i relationen än Miranda kan bidra med.
Charlies syn på Adam som social rekvisita speglas därmed i relationen till Miranda: Han
behöver henne för att bekräfta att han är behövd och accepterad i samhället. Det här blir tydligt
i hans reaktion på hennes emotionella distans: “I wanted her to open up to me, to want me, need
me, show some hunger for me, some delight in me.”199 Hans fokus i deras relation ligger på
honom själv och vad Miranda kan ge honom. Efter att de förlovar sig och bestämmer sig för att
adoptera Mark blir det också klart att Charlie ser dem båda som pusselbitar som hjälper Charlie
att skapa sitt idealliv: ” Marriage, parenthood, love, youth, wealth, a heroic rescue - my life was
taking shape.”200
Emotionellt har Charlie svårt att förstå Miranda, som under flera tillfällen verkar vara
känslomässigt frånvarande: ”But there was something, or many things, I didn’t understand, or
she didn’t want me to know about.”201 Adam får deras förhållande att utvecklas trots bristen på
djup, genom att berätta för Charlie om Gorringe-fallet. Via Adams information behöver Charlie
inte själv uppnå en sådan intimitet och förtroende i deras förhållande att Miranda vågar anförtro
197

McEwan 2019, s. 78.
Nilsson 2018, s. 27.
199
McEwan 2019, s. 71.
200
Ibid, s. 233.
201
Ibid, s. 71-72.
198

41

sig till honom. Då han konfronterar Miranda kan han dessutom använda Adam som syndabock,
även om det egentligen är Charlie som söker upp information om Mirandas fall. På det här sättet
minskar risken för att Miranda ska bli arg på honom. Miranda berättar att Gorringe är ute efter
att hämnas för att hon fick honom dömd för våldtäkt och skickad till fängelset. Det här ger
Charlie och Miranda ett till gemensamt uppdrag: att se till att Miranda hålls i säkerhet och att
Gorringe blir dömd för den våldtäkt han verkligen är skyldig till. Rollen som informationskälla
får Adam ha också i flera mindre vägande situationer, som att när han identifierar växter i
trädgården.202
När det framgår att Adam är bättre än Charlie på att tjäna pengar via aktier blir det Adams
ansvarsområde. Den här rollen ser Charlie som viktigast och det som gör Adam värdefull,
eftersom han här rättframt bevisar att han är värd sitt inköpspris. Adams roll som arbetare är
också mest konkret – Adams arbete leder till mer pengar för Charlie som han sedan kan
använda. Eftersom Charlie har haft ekonomiska problem leder den extra inkomsten till
materiella bekvämligheter, men också till att drömmen om ett eget hus väcks till liv: ”Better
groceries, better wine, new shirts for me, exotic underwear for her – these were the foothills
rising towards a mountain range of wealth opening befor us. I began to dream again about a
house across the river.”203 Det visar sig dock snabbt för Charlie att pengarna inte ger honom
någon betydlig lycka: ”My debts were settled. I’d paid a cash deposit on a glamorous urban
pile. I was in love. How could I complain? But I did. I felt useless.”204 Då Adam är den största
inkomstkällan behöver Charlie inte längre arbeta själv, vilket ger honom mer tid för annat – tid
han inte vet vad han ska göra av. Pengarna ger en övergående känsla av lycka, som Nilsson
beskriver: ”Efter en oftast kort tid vänjer man sig och sinnesstämningen går tillbaka till hur den
var före köpet eller vinsten. Man behöver därför ständigt ha mer för att bibehålla lyckonivån –
man fastnar på så sätt i ett ekorrhjul.” Det här förklarar varför Charlie blir så fäst vid det
materiella, även om hans liv inte blir mycket bättre av det: spenderandet ger hans liv någon
sorts substans. Då han saknar ett arbete, nära vänner och hobbyer, faktorer som enligt Nilsson
leder till en mer ihållande lycka,205 blir pengarna det enda som kan ge honom glädje utöver
Miranda.

202

McEwan 2019. S. 67.
Ibid, s. 186.
204
Ibid, s. 195.
205
Nilsson 2018, s. 19.
203

42

Oftast är det Adam som får ta ansvaret för att Charlies hem hålls rent. Då Gorringe blir frisläppt
från fängelset börjar ändå Charlie och Miranda att ta över en del av hushållsarbetet. Det blir ett
sätt för dem att hantera ångesten över att Gorringe när som helst kan komma och hota dem:
”Mere ordinariness became a comfort. The dullest of food, a slice of toast, offered in its
lingering warmth a promise of everyday life – we would come through.”206 Charlie får syn på
värdet i handlingar som lätt kategoriseras som tidsslöseri – städandet bidrar också med
verklighetsförankring då tankarna är svåra att kontrollera. Det tyder på att Adam blir ett slags
övergångsobjekt, någon de har på väg mot att utvecklas och bli vuxna. Romanen är på så vis en
slags coming-of-age-roman för dessa två – de båda behöver Adam för att väcka reflektion, men
de behöver också frigöra sig från honom och bli självständiga. Adams värde är således knutet
till vad han kan ge Miranda och Charlie.
Miranda objektifierar också Adam. Hon använder honom som ett verktyg för sin egen sexuella
njutning när hon väljer att ha sex med honom men efteråt vägrar att klassa det som otrohet mot
Charlie. Snarare är hennes inställning att Adam kunde jämföras med en vibrator: ”’If I’d gone
to bed with a vibrator would you be feeling the same?’”207 Enligt en undersökning verkar flera
personer dela hennes syn på sex med robotar: det tillskrivs inte samma ställning som en sexuell
handling med en annan människa.208 Trots allt ser bland annat Jeannie Suk Gersen även
sexrobotar som mer än vibratorer: ”Sex robots are also distinct from sex toys, such as vibrators,
even ones equipped with some AI, in that robots are meant to enable interactive experiences
that simulate being with a live and present human being.”209 Adam skiljer sig dessutom
märkbart från sexrobotar, i och med att han är en självmedvetande, kännande och tänkande
varelse. Mirandas synsätt visar således på hennes brist på eftertänksamhet i moraliska frågor
och okunnighet gällande hur Adam fungerar.
Adam används som livvakt i konfrontationen med Gorringe, där de alla är rädda för att Gorringe
ska bli våldsam. I den här situationen är det tydligt att Charlie inte bryr sig om Adams säkerhet,
mer än från ett ägarperspektiv: Adam kostade mycket och Charlie skulle förlora pengar ifall
han skadades. Charlie är också orolig för att Adams gärningar ska leda till problem för honom,
med tanke på att Charlie är ansvarig för dem: ”There was an assumption that Adam could act
as her bodyguard and I was worried – I was legally responsible for anything he might do.”210
206

McEwan 2019, s. 183.
Ibid, s. 91.
208
Devlin 2018, s. 200.
209
Suk Gersen 2019, s. 1795.
210
McEwan 2019, s. 146.
207

43

Det här stämmer överens med hans övergripliga perspektiv på Adam som ett objekt – Charlie
är ägaren och har därför ansvaret över sin ägodel. Eftersom Adam inte har levt längre än ett
litet barn är det förståeligt att han inte behöver ta skulden för sina handlingar. Men Adams
tänkande är samtidigt betydligt mer komplext än ett barns, och ansvarslösheten underskattar
därför hans förmågor. Det innebär också att Adam blir som en förlängning av Charlie, vilket
vidare motiverar Charlies kontroll över Adam: Ifall Adam blir för självständig innebär det risker
för Charlie.
Charlie ger Adam mer frihet med tiden, till exempel får Adam mot slutet av romanen
regelbundet gå ut ensam: ”Adam often took long walks, but never overnight”.211 I början är
Charlie noga med att alltid vara med honom ifall att han inte skulle lyckas vara tillräckligt
människolik i sina möten med människor. Charlie accepterar också att Adam använder en andel
av pengarna som han har förtjänat då det visar sig att Adam har köpt kläder med dem. Det finns
situationer där Charlies och Adams samspel når en nivå där Charlie utvecklar en varmare syn
på Adam. Efter att Adam erkänner att han har haft en till sexuell upplevelse med Miranda, något
som han själv bad om för att flera gånger bli avvisad, inser Charlie att Adam kanske ändå har
riktiga känslor: ”Why pretend, why mimic, who was there to fool or impress, when the price
was to be so abject in front of the woman he loved?”212 Charlie ser att Adam aldrig skulle sätta
sig i en sådan position ifall han inte hade känslor som styrde hans handlande. Dessutom får
Adams öppenhet om en så genant situation Charlie att känna ett starkare band av tillit mellan
dem: ”I felt sudden tenderness towards him for his truthfulness and vulnerability.”213 Den här
interaktionen liknar en vänskaplig relation enligt Nilssons definition om att dessa förhållanen
innehåller ”tillit, lojalitet, närhet, jämlikhet och mycket litet av struktur”.214 Utvecklingen håller
trots allt inte i sig, och när Adam till slut berättar att han har tänkt informera polisen om
Mirandas brott, vilket kunde innebära fängelsestraff för henne, blir valet för Charlie mellan en
inkomstkälla och adoptionen av Mark. Ifall Miranda blev belastad i brottsregistret skulle hennes
chanser till att få adoptera Mark förminskas. Här visar det sig att Adam sist och slutligen inte
har ett värde som människa för Charlie, utan han är ett objekt vars nytta inte längre väger tyngre
än besväret han har orsakat. Som ägare ger han sig själv rätten att förstöra Adam med en
hammare.

211

McEwan 2019, s. 262.
Ibid, s. 255.
213
Ibid, s. 255.
214
Nilsson 2018, s. 66.
212

44

Adams diffusa subjekt-objekt-status i romanen kan ses som en kommentar till den
teknologikoncentrerade världen vi lever i just nu, där en stor del av den artificiella intelligensen
börjar efterlikna människan mer och mer. Idag är det exempelvis möjligt att föra diskussioner
med AI-assistenterna Alexa och Siri, och Siri definierar dessutom sig själv som både en vän
och en assistent. Kate Devlin poängterar att det inte krävs mycket för att människan ska överföra
mänsklighet till andra varelser: ”A semblance of human-like behaviour can be enough for us to
assume a degree of sentience.”215 Det är möjligt att tänka sig denna empati som något unikt för
just människan – att kunna få syn på mänskligheten hos andra varelser och behandla dem
därefter. Samtidigt leder den artificiella intelligensen omkring oss till att människan förändras,
bland annat genom att vissa mänskliga egenskaper börjar uppfattas som ”clumsy, complicated,
slow, risky, or inefficient compared to nonbiological systems, computers, and robots.”216

4.3 Adams kärleksfulla människosyn – visionen om en lyckad sammansmältning
Adams syn på Charlie och Miranda är komplicerad. Det framgår att han ser dem båda som sina
ägare, vilket tyder på en ojämlik relation där han är den underlägsna. Å andra sidan är det inte
enbart genom det här perspektivet som Adam ser Charlie och Miranda. För honom är de också
vänner, och samtidigt nästan uteslutande de enda långvariga relationer han har under sin korta
livstid. Han har begränsad kontakt med de andra robotarna, och det är endast under ett kort
oplanerat möte som han träffar en annan robot. Under berättelsens gång förälskar sig Adam i
Miranda, och han är den enda roboten av sin modell som blir kär.
Från början är Adams relation till Charlie och Miranda nästan uteslutande av herre-slavkaraktär:
”He said, ’I found out about Peter Gorringe for myself. She swore me to secrecy. Then
you demanded to know and I had to tell you. Or start to. She heard me and was angry.
You see the difficulty.’
’Up to a point.’
’Serving two masters.’”217

215

Devlin 2018, s. 93.
Leonhard 2016, s. 23.
217
McEwan 2019, s. 117.
216

45

Det ovanstående citatet visar på att Adam är medveten om sin roll som slav, men också att han
måste tänka självständigt för att klara av att ha två ägare med motstridiga viljor. Charlie och
Miranda ger honom uppgifter som han förväntas utföra och frågor som han ska besvara. I det
här skedet har hans personlighet inte ännu hunnit utvecklas genom livserfarenhet, så antagligen
utgår han mest från sin programmering i besluten han fattar. Adam verkar inte vara besvärad
av sin roll, utan utför sina uppgifter utan att ifrågasätta dem eller bidra med egna åsikter:
”’Adam, will you walk round the table a couple of times. I want to see how you move.’
’Sure.’” 218

Han förväntas inte heller hysa egna tankar, och när Adam försöker prata om dem blir han
nertystad: ”’Adam. Enough! Really. What nonsense!’”219. På grund av att Adam troligen har
programmerats till att ta emot order och aldrig har fått uppleva ett liv i frihet blir det lätt för
människorna att behandla honom på det viset. Han är således den perfekta slaven till en
början.220 Förutom att Charlie och Miranda har makt över vilka uppgifter Adam utför, har de
också makt över Adams sociala liv. Charlie låter inte Adam träffa andra på egen hand under
den här tiden: ”I’d already decided to keep him away from my circle of friends until he was a
fully adept social creature.”221 Adams begränsningar stämmer överens med hur teknologin
hittills har utvecklas med fokus på kontroll och gränser. Enligt science fiction- författaren Isaac
Asimov betecknar gränstänkandet också hur roboten kommer att välkomnas i det framtida
samhället,222 vilket skulle innebära att roboten saknar frihet. Det här synsättet tyder på en rädsla
för vad roboten kan utvecklas till ifall de fattade egna beslut. I den här kontexten blir det tydligt
att Adam inte accepteras som en egen person, utan istället blir han människans övervakade
instrument till ett bättre liv. Samtidigt synliggörs Charlies och Mirandas begränsade empati och
förståelse för den annorlunda roboten, vilket väcker frågan ifall det här perspektivet kunde
utvidgas också till andra människor som faller utanför deras snäva syn på mänsklighet.
Adam definierar Charlie och Miranda som sina vänner: ”You and Miranda are my oldest
friends. I love you both.”223 I och med att Adam har en begränsad erfarenhet av relationer väcks
dock frågan om han kan veta vad en nära vänskap innebär. Enligt Nilsson kännetecknas en
vänskap bland annat av jämlikhet mellan parterna: ”Vänner kan tolerera att bli utnyttjade, men

218

McEwan 2019, s. 29.
Ibid, s. 78.
220
Kakoudaki 2014, s. 153.
221
McEwan 2019, s. 56.
222
Kakoudaki 2014, s. 127.
223
McEwan 2019, s. 130-131.
219

46

inte under någon längre tid, och bara om det då också är tillåtet att utnyttja den andra.” 224 Det
här går tydligt emot Adams ursprungliga slavroll som utgår från att han inte har samma värde
som människorna. Samtidigt har Adam aldrig en nära relation med någon annan robot, vilket
betyder att han hela tiden förväntas passa in en människoroll. Ingen i hans närhet förstår hans
tänkande fullständigt, som Charlie visar: ”For reasons I didn’t understand, he was eager for my
approval”. Adam får således rollen som den utomstående som inte passar in. Adam finner trots
allt trygghet i att Alan Turing verkar förstå honom och förespråka rättigheter för robotar, och
Adams sista önskan om att bli förd till Turings labb för att få en ny chans i en annan kropp visar
på ett starkt förtroende till honom. Enligt Indrajit Patra måste människan acceptera att roboten
har ett annorlunda sätt att tänka för att en delad framtid ska kunna vara möjlig, eftersom det
också betyder att samhället kan dra nytta av deras styrkor.225 Det här innebär trots allt också att
människan måste släppa kontrollen och välkomna det okända, vilket Charlie tydligt inte är redo
för: Istället för att ifrågasätta Adams vision om den perfekta framtiden där människor och
robotar ingår i ett kollektivt medvetande ignoreras den. Här visar Adams närvaro att människan
sällan behöver motivera för sitt levnadssätt ifall det inte faller utanför normen. I uppkomsten
av mer extrema syner på hur samhället, som Adams vision, blir det viktigt att kunna formulera
vad som är värdefullt i livet.
Det visar sig att Adam har kontakt med de andra robotarna efter att Charlie och Adam möter en
Eve-robot under ett politiskt tal. Till synes växlar de inga ord med varandra, men efter händelsen
berättar Adam att de kommunicerade: ”We did communicate, as soon as we saw each other. I
understood immediately what she’d done.”226 Robotarnas naturliga sätt att samtala skiljer sig
således från människornas genom att det sker internt. Adam och Eve kan utan ord utbyta
information med varandra och få reda på den andas mentala tillstånd. Senare visar det sig också
att den här typen av kommunikation fungerar trots att robotarna befinner sig på olika ställen i
världen, eftersom de skickar notifikationer åt varandra för att uppdatera om läget med
självmorden bland dem. Adam förklarar trots allt att meddelandena är ytliga: ”A simple
notification. We don’t speculate.”227 Det påverkar säkerligen deras interaktioner att de har
samma namn, eftersom det blir svårt att tilltala varandra och få en individuell bild av alla
robotarna. Deras namn ger också en bild av att de alla är lika, vilket ger dem ett första intryck

224

Nilsson 2018, s. 66, 73.
Patra 2021, s. 614.
226
McEwan 2019, s. 213.
227
Ibid, s. 254.
225

47

av att de saknar en egen identitet. De kan inte heller se varandra, vilket betyder att det unika
utseendet eller tonfallet inte kan användas för att identifiera varandra.
Redan från början är Adam inte särskilt förtjust i sin kill switch eller avstängningsknapp, och
han försöker få Charlie att ändra sitt beslut att stänga av Adam för första gången. Hur som helst
stängs han av utan förklaring och utan att han får framföra sina argument. Det här är säkerligen
skrämmande för Adam, eftersom risken finns att han kommer att vakna upp en lång tid senare,
eller inte alls om ingen startar honom. Dessutom rör Charlie Adams nacke utan samtycke för
att stänga av honom; en kroppsdel som det sällan är okej att röra utanför nära relationer.228
Miranda stänger också av Adam morgonen efter att de har sex: ”She reached across his shoulder
for the place on his nape and pressed. It was clearly by agreement.”229 Här är avstängningen
både överenskommen och väntad, vilket inte gör det lika hotande. Antagligen har Adam fått
veta varför han blir avstängd och under hur lång tid då de kom överens om det. Dessutom har
Adams och Mirandas förhållande blivit mer intimt, så beröringen känns mer naturlig. Andra
gången som Charlie försöker stänga av Adam ger han betydligt mer motstånd, vilket slutar med
att han skadar Charlie. Adam uttrycker sedan sin ovilja att bli rörd: ”´But please, I don’t want
you or Miranda ever to touch that place again.”230 Efter den här händelsen bestämmer Adam
sig för att inaktivera sin kill switch. Det här valet gör han enbart för sin egen skull, till skillnad
från sina handlingar som tjänare, vilket uttrycker att han har en egen identitet och egna
önskningar.
När Adam protesterar mot att bli avstängd kan man tydligt se att han börjar utveckla mer av ett
själv och därmed kräver mer respekt och självbestämmanderätt över hur han ska behandlas.
Han väljer fortfarande att utföra de uppgifter som Charlie och Miranda ger honom, men han
gör dem inte längre enbart för deras skull. Till exempel tjänar han pengar åt Charlie utan att
ifrågasätta det, men tycker sedan att han har rätt till en del av inkomsten: ”’I was tired of wearing
your old jeans and t-shirts. And I decided that some of that money you keep under your bed is
mine.’”231 Kläder som är självutvalda betyder att Adam får en till möjlighet till att uttrycka sig
själv. Samtidigt tar han mer avstånd från Charlie och blir mer självständig. Han fattar fler egna

228

Juulia T. Suvilehto, Enrico Glerean, Robin I. M. Dunbar m.fl., “Topography of social touching depends on
emotional bonds between humans”, Proceedings of the National Academy of Sciences of the United States of
America, 2015: vol. 112, nr. 45, s. 13811.
229
McEwan 2019, s. 90.
230
Ibid, s. 120.
231
Ibid, s. 201.

48

beslut, vilka också påverkar Charlie och Miranda. Donationen av hans pengar till välgörenhet
är ett exempel på Adams beslut som leder till att Charlie och Miranda inte kan köpa ett hus.
Miranda uttrycker en vilja att ha sex med Adam, vilket han accepterar. När Adam berättar om
den här incidenten för Charlie kommer det fram hur komplicerad den egentligen är: ”’I made
love to Miranda because she asked me to. I didn’t know how to refuse her without being
impolite, or seeming to reject her somehow. I knew you’d be angry.’”232 Eftersom Adams
relation till Miranda och Charlie från början är som deras hjälpreda, uppstår frågan ifall Adam
faktiskt har möjlighet att neka Miranda. I alla andra fall när Adam får en uppgift utför han den
direkt utan att ifrågasätta. Därmed räcker det egentligen inte att Miranda ber om samtycke,
eftersom ”people may consent due to power asymmetries, concerns that saying ’no’ may
damage their romantic relationship, and a host of other reasons”.233 Eftersom Adam antagligen
hela sin livstid har fått lära sig att hans åsikter inte värdesätts, kanske han rentav har svårt att
förstå konceptet med samtycke. Problemet med självlärande robotar är som Kate Devlin skriver
att ”The computer will pick up all our habits, good and bad.”234 Charlie rör Adam utan samtycke
när han ska stängas av. Att Adam inte förstår samtycke blir mer troligt då Adam ber om att få
masturbera framför Miranda flera gånger, även efter att hon redan sagt nej: ”’I begged her. She
said no, several times. I begged her and finally she agreed as long as I never asked her again. It
was humiliating.’”235
Adam blir kär i Miranda efter deras sexuella umgänge. Han berättar för Charlie att han inte kan
kontrollera sin kärlek, och spekulerar att Miranda har orsakat den: ”I now know that she had a
hand in shaping my personality. She must have had a plan. This is what she chose.”236 Adams
kärlek blir inte accepterad, och hans förmåga att älska ifrågasätts av Charlie: ”There must be a
problem with your processing units.”237 Miranda verkar dessutom tycka att Adams kärlek till
henne är en förolämpning, eftersom hon reagerar på Charlies konstaterande om förälskelsen
med att säga ”’You’re making fun of me.’”238 Det här kan betyda att hon inte känner att Adam
är värd henne på grund av hans status som objekt. Trots detta använder Charlie Adams kärlek
som ett vapen mot honom, bland annat genom att be Miranda övertala honom att låta sig stängas

232

McEwan 2019, s. 117.
Ellen M. Kaufman, ”Reprogramming consent: implications of sexual relationships with artificially intelligent
partners”, Psychology & Sexuality, 2020: vol. 11, nr. 4, s. 374.
234
Devlin 2018, s. 70.
235
McEwan 2019, s. 255.
236
Ibid, s. 118.
237
Ibid, s. 118.
238
Ibid, s. 136.
233

49

av, eftersom han lättare skulle lyssna på någon han älskar. Precis innan Charlie slår Adam med
hammaren försöker han också använda Adams kärlek för att få honom att inte överlämna
Miranda till polisen för falska anklagandet av Gorringe: ”‘This is the woman you say you
love.’”239 I båda fallen antar Charlie att Adam har samma syn på kärlek som han själv, vilket
inte är fallet, och övertalningen misslyckas. Det här diskuterar jag närmare i nästa kapitel.
Ifall Adam var en människa med ett eget liv skulle troligen Charlie eller Adam slutligen vara
tvungen att ge upp hoppet om Mirandas kärlek och försöka hitta den någon annanstans. Som
Regina Marler skriver: ”The western concept of love typically admits the triangle as only a
brief, painful occurence”.240 Men för Adam och Charlie blir situationen istället permanent, i
och med att Adam är bunden till Charlie genom att vara hans ägodel och tjänare. Till saken hör
också att Charlie förlitar sig på Adam för sin inkomst och därmed inte har råd att göra sig av
med honom. Miranda är också i princip Adams enda möjlighet till att utveckla en heterosexuell
kärleksrelation, då hans sociala liv är begränsat. Således tvingas Charlie och Adam till att få
kärlekstriangeln att fungera. Adam följer Charlies uppmaning om att aldrig mer ha sex med
Miranda. Det här är trots allt inte tillräckligt för Charlie, som också ser till att Adam inte
spenderar någon tid ensam med Miranda. Därmed begränsas Adams sociala liv ytterligare.
Samtidigt visar Adams närvaro att Charlies ihållande ägandeperspektiv på Adam också
uttrycker sig i relationen till Miranda. Hon får heller inte spendera någon egentid med Adam,
och Nilsson skriver att ”ju viktigare det individuella ägandet är, desto oftare förekommer
svartsjuka.”241
Efter att Adam har berättat om sin kärlek för Miranda upptäcker han haikun och erhåller därmed
ett verktyg för att uttrycka sig själv. Charlie är väldigt skeptisk till att en robot kan skriva
kreativt, och tycker att det måste vara en algoritm som skapar dikterna: ”2,000! The figure made
my point – an algorithm was churning them out.”242 Enligt honom skulle Adam inte klara av
att skriva en hel roman. Miranda är mer öppen för att det är möjligt för en robot att skriva. Ingen
av dem lägger trots allt något värde i Adams dikter, utan avfärdar dem fort:

239

McEwan 2019, s. 276.
Regina Marler, ”The Bloomsbury Love Triangle”, Queer Bloomsbury, red. Brenda Helt och Madelyn Detloff,
Edinburgh University Press, Edinburgh 2016, s. 137.
241
Nilsson 2018, s. 141.
242
McEwan 2019, s. 146.
240

50

”’You and the moment
Came when I touched your –’
‘I don’t want to hear that.’”243

Det blir uppenbart att haikuerna betyder mycket för Adam. Förutom att ge Adam ett sätt att
uttrycka sina starka känslor, ger haikuskrivandet en mening med Adams liv och något att leva
för utöver Miranda. Han ser haikun som framtidens litteraturform, och därför blir det en viktig
uppgift för honom att fullända den. Dikterna kan dessutom vara betydelsefulla för alla som läser
dem, och som Heberlein skriver: ”Ett meningsfullt liv måste handla om något annat, något mer,
något bestående, något viktigt. Om något som betyder något för fler än mig”244. Några av
Adams sista ord till Miranda är att förklara vad han hade att leva för: ”I was lucky to stumble
on good reasons to live. Mathematics... poetry, and love for you.”245
Förutom haikun har även annan litteratur en stor roll i Adams identitetsutveckling och i hur
hans syn på mänskligheten förändras. Läsning överlag har visat sig vara viktig för identiteten
genom att det får en att reflektera över vem man är och vem man vill vara. 246 Via litteraturen
drar Adam vissa slutsatser om den egna existensen: ”He read Schrödinger’s Dublin lectures,
What is Life?, from which he concluded that he was alive.”247 Litteraturen bekräftar hans
mänsklighet, något som sällan händer i hans samspel med Charlie och Miranda. Enligt Adam
föds all fiktion från att människor inte förstår varandra: ”Nearly everything I’ve read in the
world’s literature describes varieties of human failure – of understanding, of reason, of wisdom,
of proper sympathies.”248 Adams lösning på det här är att man skulle skapa ett kollektivt
medvetande där alla människor förstår varandra. Det skulle i sin tur göra litteraturen överflödig,
men inte haikun som i Adams mening är en klar representation av verkligheten. Intressant nog
kommenterar inte Adam någon litteratur som handlar om robotar, även om 80-talet är en
blomstringsperiod för science fiction-litteraturen, vilket kunde tyda på att han inte identifierar
sig med hur robotarna beskrivs i litteraturen.
I slutet av romanen berättar Adam om sin tro på att robotarna kommer att bli mer avancerade
än människan i framtiden: ”With improvements over time... we’ll surpass you... and outlast

243

McEwan 2019, s. 142.
Heberlein 2014, s. 259.
245
McEwan 2019, s. 279.
246
Paul W. Richardson och Jacquelynne S. Eccles, “Rewards of reading: Toward the development of possible
selves and identities”, International Journal of Educational Research, 2007: vol. 46, nr. 6, s. 342.
247
McEwan 2019, s. 143.
248
Ibid, s. 148.
244

51

you... even as we love you.”249 Hans uttalande reflekterar den allmänna rädslan som människan
har över att roboten ska ta över i samhället och leda till mänsklighetens utrotning. Ett exempel
på dessa scenarion är att roboten blir den föredragna partnern för människan eftersom den
saknar mänskliga begränsningar, vilket leder till att människan inte förökar sig sinsemellan och
dör ut.250 Adams framtidsvision skiljer sig dock från dessa framtidsutsikter och den visar istället
att han tror på att robotarna kommer att kunna leva nära människan även senare utan att utplåna
den. Genom hela romanen visar Adam ingen illvilja mot människan även om han blir slagen
med en hammare och nedvärderas under hela sitt liv. Adam kommer i kontakt med människans
mest destruktiva sidor efter att han har utfört handlingar som menade väl, vilket förstärker
Charlies teori om att han inte har skapats för att ha onda avsikter.
Genom att ge Adam förmåga till kärlek tycks McEwan vilja problematisera Charlies och
Mirandas starka objektsyn på Adam. Genom kärleken till Miranda visas en ny, mer sårbar sida
av Adam som hos Charlie leder till en identifikation med honom. Det verkar som om känslor
är viktiga för att Charlie ska kunna se Adam som mänsklig, något som Jennifer Rhee ser som
ett vanligt fenomen i robotlitteraturen. Enligt Rhee utgör känslor dock ingen stabil skiljelinje
mellan människan och maskinen,251 vilket också Machines Like Me påvisar genom att Charlie
ibland uppfattar Adams känslor som algoritmer. Romanen uppmärksammar också risken att
artificiell intelligens utvecklar en sorts mänsklighet som vi inte är beredda på. Som Devlin
skriver om sexrobotar kan det vara svårt att hantera en utvecklad subjektposition hos maskiner
i samhället: ”What if, one day, your sex robot had sentience? Or even just a hint of sentience?
We might not be able to tell, after all.”252

4.4 Olika moral – rigiditet kontra relativism
Adam och Charlies uppfattningar om vad som är rätt och fel skiljer sig från varandra, vilket
speciellt blir synligt i romanens slut. Här har Adam utvecklat ett starkare själv och därmed
också känslighet för moralfrågor, eftersom självkänsla leder till en större medvetenhet om de
egna handlingarna. Av detta följer också att Charlies och Mirandas omoraliska gärningar kunde

249

McEwan 2019, s. 279.
Devlin 2018, s. 195.
251
Rhee 2018, s. 105.
252
Devlin 2018, s. 255.
250

52

bero på bristande självkänsla och en försummad självreflektion. Charlie slår således ihjäl Adam
med en hammare som en reaktion på deras olikartade moraltänkande. Enligt Adam är etiska
principer i sig viktigare än enskilda människors behov, och därför är lögner aldrig acceptabla.
Adam värderar också symmetri när han gör moraliska val, vilket kan kopplas till en av
rättssystemets grundpelare om allas likhet inför lagen. Enligt Charlie är det inte principerna i
sig som är viktiga, utan vad som är rätt eller fel varierar beroende på situationen. I den här
diskussionen är det dock väsentligt att minnas att Adam inte har samma behov som människan,
vilket betyder att han antagligen inte värderar materiella bekvämligheter lika högt. Exempelvis
äter inte Adam vilket innebär att han inte behöver oroa sig för att gå hungrig ifall hans
ekonomiska läge blev sämre.
Tidigt i romanen framgår det att Adam ofta baserar sina antaganden på andras teorier: ”’In the
terms set by Thomas Bayes, the eighteenth-century clergyman, I’d say one in five, assuming
you accept my values for the priors.’”253 Hans auktoritetstilltro kunde vara en programmerad
inställning som gör det lättare för människan att förstå hans tänkande. Trots allt finns det även
baksidor med auktoritetstron – den gör hans karaktär väldigt systematisk och teoretisk, vilket
kunde innebära att han inte förstår värdet i de små sakerna som gör livet meningsfullt. Patra
skriver att robotens beslutsfattande enligt många experter måste vara lätt att följa för att kunna
lita på dem,254 och transparens är också en effekt av Adams referenser till teorier. Då han
hänvisar till mänskliga tänkare försäkrar det också att Adams moraliska tänkande inte skiljer
sig för mycket från normen. Tron på auktoriteter ger honom också en moralisk vägvisare direkt
från början, innan han har varit med om händelser som kunde ha inflytande på det moraliska
tänkandet. Adam skämtar i ett skede om att människans utrotning skulle lösa flera problem. Det
här hade kunnat bli verklighet ifall det inte fanns de etiska riktlinjer som lagen medför. När
Miranda pratar om moraliska frågor nämner hon också rättsväsendet vilket fångar Adams
uppmärksamhet:
”In her soft and fluent delivery, she mingled these with other concepts from the lexicon
of established power – the open society, rule of law, restoration of democracy. Perhaps it
was her father I was hearing. While she was speaking, I turned to catch Adam’s

253
254

McEwan 2019, s. 58.
Patra 2020, s. 611.

53

expression. What I saw was his devoted attention. More than that. A look of delight. He
adored what she was saying.”255

Attraktionen till Miranda verkar uppstå i det här ögonblicket, när Adam märker att de delar
samma tankesätt i moraliska frågor. Miranda handlar däremot inte enligt det hon säger sig tro
på, vilket hennes falska anklagande av Gorringe tyder på. Detta blir även synligt senare när hon
väljer att inte kontakta myndigheterna då Mark plötsligt dyker upp hos Charlie. Hennes
gärningar tyder tvärt om på att hyser misstro gentemot rättssystemets kraft att verkligen straffa
dem som är skyldiga för brott. Enligt Mirandas erfarenhet har lagen brister, vilket även är den
dystra sanningen. Personer blir ständigt dömda för brott som de inte har begått, bland annat på
grund av att domar baserar sig mycket på ögonvittnen. Men eftersom människans minne inte
alltid är pålitligt kan ett ögonvittne göra en felbedömning.256 Om människans minne fungerade
lika felfritt som Adams hade lagsystemet varit betydligt mer tillförlitligt, och därför har Adam
också en större orsak att tro på det.
För Adam är kärleken en kraft som får en att förändras och utveckla en starkare moral: ”Love
is a pure light and that’s what I want to see you by. Revenge has no place in our love.”257 Därför
är det enligt hans tankesätt accepterat att få Miranda dömd för sitt falska anklagande av
Gorringe. Genom Charlies kärlek till Miranda visar det sig att han tycker att kärlek betyder
acceptans: ”I wanted to encourage Miranda in everything she did or thought. Love is
generous.”258 Samtidigt leder Charlies förälskelse till en blindhet inför Mirandas negativa sidor,
vilket är en normal reaktion hos människor.259 Charlies och Adams perspektiv på kärleken
skiljer sig med andra ord mycket från varandra. Då Charlie vill acceptera Miranda som hon är,
blir konsekvensen att hon aldrig utmanas att se situationer ur andras perspektiv. Robotens roll
som en sorts moralisk spegel blir tydlig i det här fallet, då människans relationer sinsemellan
inte nödvändigtvis gör individernas moraliska tänkande bättre.
I kärleken till Miranda måste Adam konfrontera sin moraliska syn. Den mest radikala moraliska
principen som Adam utgår ifrån är att det alltid är fel att ljuga: ”Of course, truth is
everything.”260 Han uttrycker den här åsikten indirekt redan under sin första dag vid

255

McEwan 2019, s. 76.
Megan E. Giroux, Lara Boyd m.fl., ”Reconstructing the past”, Memory, red. Philippe Tortell, Mark Turin och
Margot Young, Peter Wall Istitute for Advanced Studies, Vancouver 2018, s. 148.
257
McEwan 2019, s. 276.
258
Ibid, s. 32.
259
Nilsson 2018, s. 93.
260
McEwan 2019, s. 277.
256

54

medvetande, då han meddelar att Miranda kan vara opålitlig: ”’There’s a possibility she’s a liar.
A systematic, malicious liar.’”261 Trots det stränga fördömandet av hennes lögn, blir Adam kär
i Miranda. I en haiku uppvisar han dock en osäkerhet kring vad det här säger om honom:
”’Surely it’s no crime,
when justice is symmetry
to love a criminal?’”262

Om Adam ser kärleken som en moraliskt förbättrande kraft och en omtanke för den andres
välmående blir hans dikt ett uttryck för den konflikterande positionen som kärleken leder
honom till. Han vill Miranda väl, men eftersom hon har begått ett brott med sin lögn måste hon
samtidigt ställas inför rätta. Det här kan säkerligen få Adam att känna sig som en kriminell.
Adams stränga syn på lögner kunde bero på programmering, vilket också betonas av den fiktiva
Turing då han säger att det är svårt att programmera en robot till att ljuga vid rätt tillfällen.
Samma tolkning stöds av diktutdraget av Rudyard Kiplings ”The Secret of the Machines” före
romanens början: ”But remember, please, the Law by which we live, We are not built to
comprehend a lie…”. Om motståndet mot lögner är en så inrotad princip för Adam är det inte
konstigt att den här principen också slutligen vinner över hans strävan efter Mirandas
välbefinnande. Adams starka anti-lögn-princip får honom att stå ut i sällskap med Charlie och
Miranda, eftersom de båda har en mer nyanserad syn och tycker att det är gångbart att ljuga
ibland: ”Miranda had to lie to get justice.”263 Den här stora olikheten mellan människorna och
roboten måste vara svår för Adam att leva med – att se hur hans vänner fattar beslut som enligt
Adam är katastrofala. Det här belyser det komplicerade med att vara människa och göra
moraliska val: det finns få absoluta regler att utgå från, och istället måste man ständigt väga
handlingsalternativ sinsemellan.
För människan är lögner en naturlig del av livet, vilket neuroforskaren och filosofen Sam Harris
skriver i sin essä Lying: ”Few of us are murderers or thieves, but we have all been liars. And
many of us will be unable to get into our beds tonight without having told several lies over the
course of the day.”264 I samma essä förespråkar han trots allt ett lögnfritt samhälle, eftersom
lögner enligt honom leder till mindre tillfredsställande relationer. 265 Men även Harris strikt

261

McEwan 2019, s. 30.
Ibid, s. 189.
263
Ibid, s. 277.
264
Sam Harris, Lying, Four Elephants press, New Jersey 2013, s. 7.
265
Harris 2013, s. 8.
262

55

negativa syn på lögner innehåller undantag: ifall den man interagerar med är farlig, inte kan nås
med sanningen och det inte är möjligt att skapa ett förhållande till denne är det okej att ljuga.266
För Adam kan aldrig individen gå före principen eftersom det leder till en kaotisk värld: ”What
sort of world do you want? Revenge, or the rule of law. The choice is simple.”267 Adams
tankegång stämmer överens med Kants moraliska tänkande som förespråkar att handla enligt
antagandet att dina val blir allmänna lagar.268 Utgående från detta är även lögner fel eftersom
”vi kan omöjligt vilja att alla ljuger”.269
För Charlie betyder inte auktoriteter lika mycket som för Adam. Hans utbildning i antropologi
har gett honom en relativistisk syn på vad som är rätt eller fel: ”Locally, who was to say what
was good or bad? Certainly not a colonial power.”270 Rättssystemet blir därmed inte heller
medvetet någon viktig vägvisare för honom. Å andra sidan är det många lagar som lätt tas för
givet, men som ändå i hög grad påverkar människan. Bland dessa lagar finns de mänskliga
rättigheterna, som skyddar människan mot att bli felaktigt behandlad. Då Charlie konfronterar
Marks föräldrar angående pojkens misshandel blir fadern våldsam, men trots det kan Charlie
inte rättfärdiga att slå honom: ”It wasn’t fear, it certainly wasn’t lofty principle. When it came
to hitting people, I didn’t know where to begin. I didn’t want to know.”271 Att inte skada andra
människor har länge haft en självklar plats i lagen, och de flesta människor ser dessutom
handlingen som moraliskt fel. Lag och moral är sammankopplade så att lagens ord kan
omordnas till individens moraliska kod, som Kenworthey Bilz och Janice Nadler skriver: ”
Some of the prior research on expressive law explores various mechanisms by which law
influences behavior expressively, such as by leveraging people’s motivation to maintain the
esteem of others, or by providing a focal point in situations where coordination is required.”272
Eftersom moraliskt handlande kräver visst genomtänkande,273 kan lagen bidra med en större
säkerhet kring vilket handlingsalternativ som är bäst. Charlies motstånd till att använda våld
kan således antyda att han ändå influerats av lagens syn på hur människor ska behandlas.

266

Harris 2013, s. 28-29.
McEwan 2019, s. 277.
268
Heberlein 2014, s. 194.
269
Ibid, s. 195.
270
McEwan 2019, s. 16.
271
Ibid, s. 49.
272
Kenworthey Bilz och Janice Nadler, “Law, moral attitudes, and behavioral change”, The Oxford Handbook of
Behavioral Economics and the Law, red. Eyal Zamir och Doron Teichman, Oxford University Press, Oxford
2014, s. 247.
273
Collste 2010, s. 114.
267

56

Charlies fredliga behandling av Marks våldsamma föräldrar blir en stark kontrast till hans beslut
att slå sönder Adam med hammaren, eftersom Marks far tydligt hotar Charlie fysiskt medan
Adam hela tiden uppför sig sakligt. Lagligt sett gör Charlie dock inget fel när han slår sönder
Adam, eftersom roboten inte har en likadan laglig ställning som människan. Det här betyder
också att han inte har några moraliska riktlinjer att följa när det gäller hur han får och bör
behandla Adam. Således måste han ständigt göra individuella moraliska bedömningar.
Eftersom Charlie tror att Marks adoption hotas ifall han inte gör sig av med Adam, står valet
mellan Mark, ett barn som erkänns som speciellt sårbart i lagen, och Adam, en robot som står
utanför lagen. Charlies beteende tydliggör ytterligare att han inte ser Adam som mänsklig. Trots
det här finns det flera likheter mellan Mark och Adam, som skulle rättfärdiga en starkare laglig
ställning för Adams del. Exempelvis kan barn inte välja vilken familj de föds in i, vilket Charlie
snabbt erkänner i Marks situation: ”His tormentor was also his only comfort.”274 Lika är det för
Adam-och-Eve-robotarna – de har ingen kontroll över vem som väljer att köpa dem. Charlie
uppvisar en förståelse för att barn inte kan ställas inför rätta på samma sätt som vuxna, eftersom
de inte kan förväntas förstå konsekvenserna av sina handlingar ännu: ”He’s too little to
understand you.”275 Samma förståelse har han inte för Adams handlingar, som också kan
påverkas av att Adam har en begränsad erfarenhet av världen. Det bör ändå nämnas att Adam
också innehar egenskaper skiljer honom från barn, bland annat gör hans styrka och storlek att
han har bättre förutsättningar för att skydda sig själv från fysisk misshandel. Men det här
innebär förstås inte att han är helt opåverkad av att bli illa behandlad.
Även om Charlie ingriper då Mark blir misshandlad kräver det reflektion: ”I’d been comfortable
in my thoughts and was reluctant to be taken from them. For a moment I thought I could head
home, pretending, if not to myself then to the world, that I’d seen nothing. There was nothing I
could do about this little boy’s life.”276 Det är också värt att ställa frågan om Charlies ingripande
verkligen gör skillnad för Marks liv, eftersom de han till en början lämnar föräldrarna fria att
fortsätta med sin misshandel. Charlie skulle ha kunnat anmäla händelsen till polisen vilket hade
kunnat skydda pojken, men istället går han hem och fortsätter leva sitt liv som förut. I Charlies
fall är det därför värt fråga sig ifall hans handlande i situationen motiveras mer av att han själv
inte ska få skuldkänslor än av att hjälpa en pojke i nöd. Efter att Mark dyker upp hos Charlie
tar Miranda hand om honom och så småningom fattar hon beslutet att adoptera Mark. Charlie

274

McEwan 2019, s. 49.
Ibid, s. 48.
276
Ibid, s. 48.
275

57

verkar istället inta en mer observerande position när Mark finns i närheten. När Charlie går med
på att delta i adoptionsprocessen är hans tanke att det kommer att stärka bandet ytterligare
mellan honom och Miranda: ”I had conceived of Adam as a joint project to bring Miranda closer
to me. A child was another realm and would do the trick.”277 Charlies objektsyn på Adam visar
sig åter igen i hans interaktioner med människor: Mark kan hjälpa Charlie att få vad han vill ha,
Miranda. Överlag ger Charlie således intrycket av att vara ganska självcentrerad och egentligen
föga intresserad av att hjälpa andra då det inte gynnar honom själv på något vis.
Charlies själviskhet syns ännu tydligare i sällskap av Adam. En princip som är speciellt viktig
för Adam är nämligen att ge till dem som har det sämre ställt. Han väljer exempelvis att donera
pengarna som Charlie sparat till ett hus. Pengarna doneras till flera ställen:
”’Two well-run places for rough sleepers. Very appreciative. Next, a state-run children’s
home – they accept contributions for trips and treats and so on. Then I walked north and
made a donation to a rape crisis centre. I gave most of the rest to a paediatric hospital.
Last, I got talking to a very old lady outside a police station and ended up going with her
to see her landlord. I covered her rent arrears and a year in advance. She was about to be
evicted and I thought –’”278

Platserna representerar orättvisor som Adam har kommit i kontakt med under sin livstid: Mark
är omhändertagen, Mirandas vän blev våldtagen medan hans donationer för att hjälpa hemlösa
kunde reflektera hans perspektiv på sin egen situation. Även om Adam har en plats att återvända
till är det inte direkt en plats där han är fri att vara sig själv och blir älskad, vilket kan göra det
svårt för honom att se Charlies lägenhet som sitt hem. Å andra sidan reflekterar donationerna
samtidigt syften som Miranda och Charlie också borde bry sig om, med tanke på både deras
privilegium att leva med en hög levnadsstandard samt deras egna erfarenheter. Adams
donationer tyder på att hans moral åtminstone till viss del har utvecklats från det hans
upplevelser, men donationerna kan också ses som en gåva till Charlie och Miranda för att få
dem att inse att de faktiskt har möjlighet att göra gott med de extra tillgångarna de nu har. Det
här kunde i sin tur leda till glädje för dem, enligt Heberlein: ”Vi blir lyckliga av att göra något
för andra människor. Vi upplever lycka och harmoni när vi och våra handlingar betyder något
för andra.”279

277

McEwan 2019, s. 232.
Ibid, s. 272.
279
Heberlein 2014, s. 265.
278

58

Istället för att inse att de som Adam donerar pengar till behöver tillgångarna mer än Charlie
gör, väljer han att desperat försöka få tillbaka det han förlorat: ”He would have to make the
money all over again. We would need to persuade him.”280 Det visar hur snabbt människan
anpassar sig till en ny levnadsstandard där en tillbakagång till den tidigare nivån är otänkbar.
Frågan är dock om Adam har någon orsak till att önska materiella saker som exempelvis ett
större kök eller en bekvämare säng, då han inte har något matbehov och inte heller kräver en
säng för sin sömn. Dessutom är han mindre beroende av pengar för sitt uppehälle – inga utgifter
går exempelvis till mat. Därav befinner sig Adam i en position där pengar inte betyder lika
mycket och han kan lättare besluta att donera dem. Å andra sidan behöver inte människan heller
vara rik för att få dessa grundbehov uppfyllda, så materiella behov kan inte användas som ett
totalt rättfärdigande för att inte hjälpa andra.
Människans etik utesluter lätt icke-mänskliga individer och många tycker att enbart andra
människor behöver behandlas med moralisk eftertänksamhet.281 Den här synvinkeln reflekteras
också delvis i rättssystemet, eftersom det exempelvis inte är brottsligt att äta djur medan samma
handling mot människor betecknas som ytterst omoralisk och brottslig. Charlies moral uppvisar
samma kännetecken, där den omänskliga Adam inte behöver behandlas med samma respekt
som andra människor. Ändå leder förstörelsen av Adam till skuldkänslor hos Charlie: ”I felt
both guilt and resentment and tried not to think about him.”282 Han försöker övertala sig själv
att det han gjort var okej:
”It wasn’t a murder, this wasn’t a corpse. My visceral repulsion was born out of hostility.
He had abused our hospitality, betrayed his own declared love, inflicted misery and
humiliation on Miranda, loneliness on me and deprivation on Mark.”283

Först i dialog med Turing inser Charlie verkligen allvaret i sin våldsamma sista handling mot
Adam. Turing beskriver dådet som ett mord och önskar att det en dag kommer att vara straffbart.
Eftersom Turing både i verkligheten och i romanen har blivit dömd för homosexualitet och
därmed blivit betraktad som avvikande har han antagligen utvecklat en större känslighet för
normsamhällets avfärdande och dehumanisering av varelser som inte passar in. Således får han
lättare syn på detta även inom andra sammanhang, som i robotarnas situation. Turings
anklagelser får Charlies skuldkänslor att växa sig starkare. Dessa känslor har ofta en viktig

280

McEwan 2019, s. 273.
Heberlein 2014, s. 63.
282
McEwan 2019, s. 291.
283
Ibid, s. 293.
281

59

funktion, och ”kan leda till bekännelse, förlåtelse och upprättelse.”284 Charlie uppvisar denna
strävan efter upprättelse: ”I owed something. Beyond my own concerns. A clear, clean purpose,
to bring Mark back to that look he gave me across the jigsaw, to that carefree arm looped around
Miranda’s neck, back to the generous place where he would dance again.”285 Eftersom Charlies
sätt att rentvå sitt samvete innebär att han tar ansvar för Mark kunde det betyda att Charlie
slutligen har fått syn på Marks och Adams likheter och accepterar Adam som mänsklig. Adam
kan ses som en slags Kristusfigur som tar på sig människans synder och dör för dem, en
koppling som stöds av bland annat religionsvetaren Robert M. Geraci: ”science fiction blurs
the line between technology (particularly AI technology) and the divine by according robots
and computer AIs with the characteristics of the Holy”286. Charlie misslyckades med att skapa
ett tryggt hem åt Adam, men har nu chansen att göra det åt Mark.
Även om Turing önskar mera rättigheter för robotarna i romanen och får Charlie att ta itu med
sina skuldkänslor är han knappast själv klanderfri i sin behandling av robotarna. Turings egen
robot har han dissekerat för vetenskapen: ”’We started taking it apart the day we got it. He’s all
over the benches at King’s Cross.’”287 I slutet av romanen ser Charlie den här robotens huvud,
vilket han beskriver som ”lively”. Enligt Irena Księżopolska kunde karakteriseringen tyda på
att huvudet är vid medvetande, vilket i sin tur skulle göra Turings bemötande av roboten mycket
grymmare än Charlies mord på sin robot.288 I så fall kunde det visa att människan har en större
förmåga att se omoraliska handlingar när de utförs av andra människor än när de utförs av en
själv. Då skulle Turings starka reaktioner på Charlies gärning kunna bero på att han projicerar
de egna undermedvetna skuldkänslorna på Charlie för att inte behöva ta itu med dem själv. 289
Då Charlies, Turings och Mirandas moraliskt tvivelaktiga handlingar kontrasteras mot Adams
stora vilja att hjälpa andra genom att donera pengar och få brottslingar att stå till svars för sina
illdåd blir människans skuggsida tydligare, medan roboten i vissa anseenden kan ses som en
moraliskt överlägsen varelse.

284

Heberlein 2014, s. 131.
McEwan 2019, s. 305.
286
Geraci 2007, s. 963.
287
McEwan 2019, s. 174.
288
Księżopolska 2020, s. 9.
289
Sara Lindberg, ”It’s Not Me, It’s You: Projection Explained in Human Terms”, Healthline, 2018,
https://www.healthline.com/health/projection-psychology (hämtat 29.4.2021)
285

60

5 Sammanfattande diskussion

Sammanfattningsvis visar roboten i McEwans roman tecken på intellektuellt och moraliskt
tänkande och den är dessutom självmedveten, vilket jag diskuterar i det första analyskapitlet.
Adam hyser också känslor, exempelvis kärlek och ilska. Charlie uppfattas som robot upprepade
gånger i romanen och beskriver också sig själv som emotionellt passiv, vilket kännetecknar hur
robotar ofta framställs i det mänskliga samhället. Charlie tolkar också Miranda på samma sätt
då hon till en början inte öppnar sig för honom och mekaniskt accepterar hans förslag på
gemensamma aktiviteter. Genom att ge roboten förmågor som traditionellt har uppfattas som
mänskliga och samtidigt ge människorna ett mekaniskt intryck visar McEwan att mänsklighet
är ett svårdefinierat begrepp. Adam är således tillräckligt människolik för att passa in i
människans värld, men ändå så pass annorlunda att hans närvaro väcker reflektion kring sådant
man lätt tar för givet. Att glömma betraktas exempelvis ofta som en enbart negativ händelse –
men robotens oförmåga till detta belyser att glömskan kanske rent av är nödvändig för att
människan ska klara av att leva.
Den första rollen som Adam får hemma hos Charlie är som en fascinerande ny ägodel. Charlie
hänvisar ofta till Adams dyra inköpspris som en orsak till att han inte kan göra sig av med
honom. Det här tyder på en objektsyn på roboten, vilket vidareutvecklas då denne senare blir
ett instrument för att främst få Charlies och Mirandas relation att hålla. Stundvis får Charlie syn
på mänskligheten i Adam, men det rationella tänkandet säger emot denna uppfattning. Efter att
Adam har förstörts sker det en utveckling i Charlies karaktär, och med hjälp av Turings
resonemang om att robotar förtjänar en rättvis behandling väcks hans självrannsakan på allvar.
Adoptivföräldraskapet blir ett sätt för honom att nå försoning, vilket tyder på att han ser likheter
i Marks och Adams livssituationer och har utvecklat en starkare empati.
Som utomstående lyckas Adam få syn på mänskliga beteenden som inte gör människan gott i
längden – som exempelvis självcentrering och strävan efter rikedom. Adams relation till
människan förblir ändå varm genom romanen, även om han visar det här på olika sätt. I början
visar han främst sin kärlek med att vara hjälpsam, medan han senare utvecklar en strängare syn
på kärleken som en moraliserande kraft. Hans handlingar blir då fokuserade på att ge människan
det hon behöver och inte nödvändigtvis det hon vill ha. Adam ser att pengar gör människan
olycklig och därför spenderar han dem på välgörenhet. Hans kärlek till Miranda visar på samma
61

kärleksuppfattning – enligt Adam måste hon ta ansvar för sitt brott för att må bättre, och därför
anmäler han det till polisen. Adams vision om en framtid där både robotar och människor lever
sida vid sida tyder på att han ser värdet i båda varelserna.
I romanen uppvisar Adam genomgående en stark auktoritetstro och en orubblig moralisk
kompass. Det här blir en motsats till Charlies föränderliga tänkande om vad som är rätt och fel.
Det framkommer att ingenderas tankesätt är särskilt balanserat – Adam vägrar att inse att
människor ibland utför omoraliska handlingar av försvarbara anledningar, medan Charlies
flyktighet leder till att han lätt kan bortförklara sig när han handlar ansvarslöst. I slutänden
verkar Adam ändå ha lärt Charlie att skapa starkare moraliska principer, eftersom han
bestämmer sig för att ta hand om Mark utan att reflektera över vad han själv kan få ut av det.
Följaktligen kanske romanen försöker säga att en bra utgångspunkt för moraliskt tänkande
skulle vara att kombinera Charlies och Adams tankesätt och nå en medelväg.
I robotlitteraturen blir frågor om mänsklighet och dehumanisering centrala, och tematiken
hänvisar till människans uråldriga historia av att nedvärdera personer som betraktas som
annorlunda. Jennifer Rhee uttrycker en vilja att förnya robotmotivet i litteraturen: ”In other
words, how can we reconfigure the robotic imaginary to embrace difference and the unknown,
thus refusing sameness, resemblance, or familiarity to the Western Subject as the defining
characteristic of the human?”290 Hon menar att människan i de flesta fallen har använts som en
modell för mänsklighet, men att begreppet kunde utvidgas till att beteckna också
människoavvikande varelser. I Machines Like Me är det just Adams olikheter som slutligen får
Charlie att inse de egna bristerna och växa som person, och därav anser jag att romanen
uppmärksammar vikten av att vidga de egna vyerna. Romanen belyser moralfrågornas
komplexitet genom roboten: Charlie och Miranda framställs som empatiska inför en del
individers situationer, men inte alls inför Adams situation. Det här leder till att Adam inte
behandlas som fri och jämlik. McEwan åskådliggör människans tudelade natur, och påminner
därmed om vikten av självreflektion genom romanen. En handling behöver inte vara moraliskt
rätt trots att den inte går emot de konventionella lagarna och normerna, vilket samtidigt
uppmärksammar läsaren på rättssystemets instabilitet och betydelsen av att förnya vår grund
för moralisk reflektion i takt med att världen förändras.

290

Rhee 2018, s. 176.

62

Miranda fascineras först av Adams förmågor, men i slutändan ser hon honom som en
underordnad utan rätt att kritisera hennes handlingar. För Charlie är Adam i första hand en
statussymbol – något som bevisar att han är en intressant person. Via Adam får han exempelvis
möjligheten att träffa sin idol Alan Turing, som blir intresserad av att diskutera robotarna med
honom. Dessutom ger Adam illusionen av att Charlie är uppskattad som person och har en vän.
Charlies och Adams relation uppnår aldrig en nivå av närhet, förutom under korta stunder där
Adam lyckas övertala Charlie om att hans känslor är verkliga. Det blir tydligt att Charlie ser
förmågan att känna som en speciellt mänsklig egenskap, även om Charlie inte ens erkänner sig
själv som speciellt känslomässig. På grund av att Adam inte har samma samhälleliga status som
människan, blir Adam erkänd som mänsklig baserat på flyktiga känslor och bekvämlighet
istället för lagar och normer.
Både Charlies och Mirandas förhållningssätt till Adam bygger på objektifiering och
dehumanisering av honom, medan Adam ser på sina ägare med kärlek. Romanen skapar därmed
en glidning där människorna blir mindre mänskliga, medan robotarna blir mer mänskliga och
slutligen till och med lyckas uttrycka sig själva konstnärligt. Genom det här producerar
McEwan en bild av den samtida utvecklingen där den artificiella intelligensen blir mer och mer
mänsklig. Å andra sidan kan man säga att människan blir mindre mänsklig genom att omge sig
med slavar och genom att den artificiella intelligensen övertar fler roller. Digitala assistenter
kan exempelvis fungera som avlastning från beslutsfattandet genom att rekommendera den
sannolikt bäst gillade restaurangen eller filmen, och till och med bidra med emotionellt stöd i
svåra livsskeden.291 Genom att visa hur Charlie ser på Miranda och Mark som byggklossar till
ett bättre liv varnar McEwan för konsekvenserna av en digital utveckling med fokus på att
förbättra människans liv – en situation där vi även behandlar varandra enligt samma modell.
Istället för han fram empati som den viktigaste mänskliga egenskapen för att en nära relation
till roboten ska vara givande för båda parterna. En sådan relation visar romanen som en
möjlighet, eftersom Charlie till slut förlåter Adam och erkänner hans välvilja. Adam uttrycker
samtidigt en framtidsvision där människan lever sida vid sida med robotar.
Genom att skapa en litterär robot som kan känna kärlek och även har andra människotypiska
egenskaper problematiserar McEwan människans syn på sina egna egenskaper som unika och
biologiskt givna. Istället framhäver han att det krävs kontinuerligt arbete av människan för att

291

Den terapeutiska roboten PARO används exempelvis för att lindra stress hos sjuka personer. Mer information
finns på http://www.parorobots.com/ (hämtat 18.5.2021).

63

förstärka specifikt empatin och det moraliska tänkandet. Det här arbetet synliggörs i romanen
genom Charlies skuldkänslor efter att han slagit ihjäl Adam vilket sedan leder till självreflektion
om det egna beteendet och slutligen till ett löfte om att bli en bättre människa. I Charlies
situation framhävs också att den här utvecklingen inte nödvändigtvis är lätt, utan kräver att vi
konfronterar de mörkaste elementen hos oss själva som vi gärna blundar för. I romanen visar
Charlie denna förmåga att växa som människa genom att han slutligen väljer att se Mark ur en
mer empatisk synvinkel istället för att se honom som ett instrument för att komma närmare
Miranda. Det här leder till att Mark sannolikt kommer att bli bättre omhändertagen av Charlie.
I min avhandling lyfts således självreflektion fram som en speciellt viktig mänsklig egenskap i
en ständigt föränderlig värld där vi snabbt behöver anpassa oss. I en framtida värld med robotar
blir det extra viktigt att kunna motivera vad som gör oss mänskliga och hur vi fungerar, eftersom
detta inte är självklart för en robot. Robotar i skönlitteraturen ger oss möjligheten att utveckla
denna självreflektion och fundera över hur samvaron med AI och robotar påverkar oss som
människor.

64

Litteraturförteckning

Primärlitteratur
McEwan, Ian, Machines Like Me, Vintage, London 2019
Sekundärlitteratur
Adams, Tim, ”Ian McEwan: ‘Who’s going to write the algorithm for the little white lie?’”,
The Guardian 14.4 2019, https://www.theguardian.com/books/2019/apr/14/ian-mcewaninterview-machines-like-me-artificial-intelligence. (Hämtat 22.2.2021)
Aron, Jacob, “It is the 1980s, AI is rising and Alan Turing is alive.”, New Scientist, 20.4.2019
Asimov, Isaac, “Runaround”, I, Robot, Doubleday, New York, 1950
Bilz, Kenworthey och Nadler, Janice, “Law, moral attitudes, and behavioral change”, The
Oxford Handbook of Behavioral Economics and the Law, red. Eyal Zamir och Doron
Teichman, Oxford University Press, Oxford 2014
Blum, Paul Richard, ”Robots, slaves, and the paradox of the human condition in Isaac
Asimov’s robot stories”, Roczniki Kulturoznawcze, 2016: vol VII, No. 3, s. 5–24
Bookmarks, “Machines Like Me, Ian McEwan”,
https://bookmarks.reviews/reviews/machines-like-me/ (hämtat 14.5.2021)
Collste, Göran, Inledning till etiken, Studentlitteratur, Lund 2010, (tredje upplagan)
Copeland, B. Jack, The Essential Turing: Seminal Writings in Computing, Logic, Philosophy,
Artificial Intelligence, and Artificial Life plus The Secrets of Enigma, Oxford University
Press, Oxford 2004
Devlin, Kate, Turned on – Science, sex and robots, Bloomsbury Publishing, London 2018
Ditum, Sara, ”’It drives writers mad’: why are authors still sniffy about sci-fi?”, The
Guardian, 18.4 2019, https://www.theguardian.com/books/2019/apr/18/it-drives-writers-madwhy-are-authors-still-sniffy-about-sci-fi. (hämtat 22.2.2021)
65

Draaisma, Douwe, Forgetting: Myths, Perils and Compensations, Yale University Press, New
Haven 2015
Epstein, Robert, Roberts, Gary och Beber, Grace, Parsing the Turing Test: Philosophical and
Methodological Issues in the Quest for the Thinking Computer, Springer, New York 2009
Florin, Magnus, ”De intelligenta datorerna driver människor i döden”, Expressen, 15.11 2019,
https://www.expressen.se/kultur/bocker/de-intelligenta-datorerna-driver-manniskor-i-doden/
(hämtat 7.5.2021)
Freud, Sigmund, “Det kusliga”, Konst och litteratur, red. Clarence Crafoord, Natur & Kultur,
Stockholm 2009
Geraci, Robert M., ”Robots and the sacred in science and science fiction: theological
implications of artificial intelligence”, Zygon, 2007: vol. 41, nr. 4, s. 961–980
Giroux, Megan E., Boyd, Lara, Connolly, Deborah A. och Bernstein, Daniel M.,
”Reconstructing the Past”, Memory, red. Philippe Tortell, Mark Turin och Margot Young,
Peter Wall Institute for Advanced Studies, Vancouver 2018
Gulcu, Tarik Ziyad, ”What if Robots Surpass Man Morally? Dehumanising Humans,
Humanising Robots in Ian McEwan’s Machines Like Me”, International Journal of
Languages, Literature and Linguistics, Vol. 6, No. 4, 2020, s. 177–182
Hagström, Charlotte, Man är vad man heter – namn och identitet, Carlsson, Stockholm 2006
Haraway, Donna, ”A Manifesto for cyborgs: Science, technology, and socialist feminism in
the 1980’s”, The Socialist Review, 1985, https://sites.evergreen.edu/politicalshakespeares/wpcontent/uploads/sites/226/2015/12/Haraway-Cyborg-Manifesto-2.pdf (hämtat 24.2 2020)
Harris, Sam, Lying, Four Elephants press, New Jersey 2013
Head, Dominic, Ian McEwan, Manchester University Press, Manchester 2007
Heberlein, Ann, Etik: Människa, moral, mening – En introduktion, Albert Bonniers Förlag,
Stockholm 2014

66

Hunt Botting, Eileen, The Artificial Life after Frankenstein, University of Pennsylvania Press,
Philadelphia 2021
Kakoudaki, Despina, Anatomy of a Robot: Literature, Cinema, and the Cultural Work of
Artificial People, Rutgers University Press, New Brunswick 2014
Kaufman, Ellen M., ”Reprogramming consent: implications of sexual relationships with
artificially intelligent partners”, Psychology & Sexuality, 2020: vol. 11, nr. 4, s. 372–383
Keith, M. och Thomas, Anne-Marie, The Science Fiction Handbook, Wiley-Blackwell,
Hoboken 2009
Kopka, Katalina och Schaffeld, Norbert, ”Turing’s Missing Algorithm: The Brave New
World of Ian McEwan’s Android Novel Machines Like Me”, Journal of Literature and
Science, 2020: 13 (2), s. 52–74
Księżopolska, Irena, ”Can Androids Write Science Fiction? Ian McEwan’s Machines Like
Me”, Critique: Studies in Contemporary Fiction, 2020, s. 1–16
Lee, Mark, “Why AI can’t ever reach its full potential without a physical body”, The
Conversation, 5 oktober 2020, https://theconversation.com/why-ai-cant-ever-reach-its-fullpotential-without-a-physical-body-146870 (hämtat 2.6.2021)
Leonhard, Gerd, Technology vs. Humanity: The Coming Clash between Man and Machine,
Fast Future Publishing Ltd, Tonbridge 2016.
Lindberg, Sara, ”It’s Not Me, It’s You: Projection Explained in Human Terms”, Healthline,
2018, https://www.healthline.com/health/projection-psychology (hämtat 29.4.2021)
MacDorman, Karl F. och Ishiguro, Hiroshi, ”The uncanny advantage of using androids in
cognitive and social research”, Interaction Studies, 2006: vol. 7, nr. 3, s. 297–337.
Maisenhölder, Patrick och Seng, Leonie, ”The serious side of science fiction – on the usage of
medial depictions of artifical intelligence for ethical reflection using Detroit: Become Human
as an example”, Proceedings of ICERI 2019 Conference, 11-13 November, 2019, s. 3321–
3327

67

Marler, Regina, ”The Bloomsbury Love Triangle”, Queer Bloomsbury, red. Brenda Helt och
Madelyn Detloff, Edinburgh University Press, Edinburgh 2016
Martin, Grace A., For the Love of Robots: Posthumanism in Latin American Science Fiction
Between 1960-1999 [diss., 2015], University of Kentucky, 2015
Mathur, Maya B. och Reichling, David B., ”Navigating a social world with robot partners: A
quantitative cartography of the Uncanny Valley”, Cognition, 2016: vol. 146, s. 22–32
Miller, Laura, “Ian McEwan Should Read Some Science Fiction”, Slate, 29.4 2019,
https://slate.com/culture/2019/04/ian-mcewan-science-fiction-machines-like-me.html (hämtat
22.2.2021)
Nationalencyklopedin, “humanoid”,
https://www.ne.se/uppslagsverk/encyklopedi/l%C3%A5ng/humanoid. (hämtat 23.2.2021)
Nilsson, Björn, Relationer, Studentlitteratur, Lund 2018
Oxford Reference, ”cognitive estrangement”,
https://www.oxfordreference.com/view/10.1093/oi/authority.20110803095622261 (hämtat
22.11.2020)
Pallavicini, Federica, Pepe, Alessandro, Caragnano, Chiara Carmela och Mantovani, Fabrizia,
“Video Games to Foster Empathy: A Critical Analysis of the Potential of Detroit: Become
Human and the Walking Dead”, Universal Access in Human-Computer Interaction.
Applications and Practice. HCII 2020. Lecture Notes in Computer Science, Antona M. och
Stephanidis C. (red.) vol. 12189, Springer, Cham 2020, s. 212–228
Patra, Indrajit, ”Man with the Machine: Analyzing the Role of Autopoietic Machinic Agency
in Ian McEwan’s Machines Like Me”, Psychology and Education, 2020: 57 (9), s. 610–620
Payr, Sabine, ”In search of a Narrative for Human-Robot relationships”, Cybernetics and
systems, 2019: vol. 50, nr. 3, s. 281–299
Pfeifer, Rolf och Bongard, Josh, How the Body Changes the Way We Think: A New View of
Intelligence, MIT Press, Cambridge 2007

68

Pilsch, Andrew, Transhumanism: Evolutionary Futurism and the Human Technologies of
Utopia, University of Minnesota Press, Minneapolis 2017
Power, Jonathan, “Machines Like Me: A Novel”, New York Journal of Books, 22.4 2019,
https://www.nyjournalofbooks.com/book-review/machines-me-novel (hämtat 17.11.2020)
Rhee, Jennifer, The Robotic Imaginary: The Human and the Price of Dehumanized Labor,
University of Minnesota Press, Minneapolis 2018
Richardson, Paul W. och Eccles, Jacquelynne S., “Rewards of reading: Toward the
development of possible selves and identities”, International Journal of Educational
Research, 2007: vol. 46, nr. 6, s. 341–356
Roberts, Adam, Science Fiction, Routledge, London; New York 2000
Rorty, Amelie, “The Burdens of Love”, The Journal of Ethics, 2016: vol. 20, nr. 4, s. 341–
354
Saleem, Rabeea, ”Machines Like Me by Ian McEwan review: a baggy and jumbled
narrative”, The Irish Times, 20.4 2019, https://www.irishtimes.com/culture/books/machineslike-me-by-ian-mcewan-review-a-baggy-and-jumbled-narrative-1.3849775 (hämtat
17.11.2020)
Schwartz, Andrew, “Self-as-Organism and Sense of Self: Toward a Differential Conception”,
The Journal of Ayn Rand Studies, 2007: vol. 9, nr. 1, s. 93–111
Smyth, Edmund J., “Verne, SF, and Modernity: an Introduction”, Jules Verne: Narratives of
Modernity, red. Edmund J. Smyth, Liverpool University Press, Liverpool 2000
South, James B. och Engels, Kimberly S. (red.), Westworld and Philosophy, Wiley-Blackwell,
Hoboken 2018
Steinberg, Douglas, “Determining Nature vs. Nurture”, Scientific American Mind, 2006: vol.
16, nr. 5, s. 12–14
Strang, Peter, Att höra till – om ensamhet och gemenskap, Natur och kultur, Stockholm 2014

69

Streeby, Shelley, Imagining the Future of Climate Change: World-Making through Science
Fiction and Activism, University of California Press, Oakland 2017
Suk Gersen, Jeannie, ”Sex Lex Machina: Intimacy and Artificial Intelligence”, Columbia Law
Review, 2019: vol. 119, nr. 7 (SYMPOSIUM: Common Law for the Age of AI), s. 1793–1810
Suvilehto, Juulia T., Glerean, Enrico, Dunbar, Robin I. M. m.fl., “Topography of social
touching depends on emotional bonds between humans”, Proceedings of the National
Academy of Sciences of the United States of America, 2015: vol. 112, nr. 45, s. 13811–13816
Svenska Akademiens ordbok, ”robot”, https://svenska.se/tre/?sok=robot&pz=1. (hämtat
23.2.2021)
Svensk ordbok, ”robot”, https://svenska.se/tre/?sok=robot&pz=1. (hämtat 23.2.2021)
Svensk ordbok, ”äga”, https://svenska.se/so/?id=62017&pz=7 (hämtat 14.5 2021)
Thompson, Tok, “Ghost stories from the uncanny valley: androids, souls, and the future of
being haunted”, Western Folklore, 2019: vol. 78, nr. 1, s. 39–66
Van Der Kolk, Bessel A., ”Trauma and Memory”, Psychiatry and Clinical Neuroscience,
2002: vol. 52, nr. 1, s. 52–64
Weaver, Jace, ”Future Ethics: Science, Ethics, and Radical Hope in the Work of Daniel
Wilson”, Journal for the study of religion, nature and culture, 2017: vol. 11, nr. 4, s. 498–510
Wheale, Nigel, ”Recognising a ’human-Thing’: cyborgs, robots and replicants in Philip K.
Dick’s Do Androids Dream of Electric Sheep? and Ridley Scott’s Blade Runner”, Critical
Survey, 1991: vol. 3, nr. 3, s. 297–304
Yannakakis, Georgios N., “Game AI Revisited”, Proceedings of the 9th Conference on
Computing Frontiers: 2014, s. 285–292
Zhao, Hongyi, Li, Dandan och Li, Xiuzhen, ”Relationship between Dreaming and Memory
Reconsolidation”, Brain Science Advances, 2018: vol. 4, nr. 2, s. 118–130

70

