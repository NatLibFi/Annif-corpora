Motivationsfaktorer inom rekryteringen i
nyländska kommuner
- en tvärsnittsstudie av arbetsplatsannonser och
kommunernas styrdokument

Avhandling pro gradu
Fakulteten för samhällsvetenskaper och ekonomi
Statsvetenskap
Inriktningsalternativ Offentligt ledarskap
Åbo Akademi
Marie Westerholm 1800691
Handledare: Linnéa Henriksson
Våren 2020

Marie Westerholm

ÅBO AKADEMI – FAKULTETEN FÖR SAMHÄLLSVETENSKAPER OCH
EKONOMI
Abstrakt för avhandling pro gradu
Ämne: Statsvetenskap, Offentligt ledarskap
Författare: Marie Westerholm
Arbetets titel: Motivationsfaktorer inom rekryteringen i nyländska kommuner
- en tvärsnittsstudie av arbetsplatsannonser och kommunernas styrdokument
Handledare: Linnéa Henriksson
Abstrakt:
Enligt TE-centralens yrkesbarometer från september 2019 råder det i Finland brist på personal
inom ett femtiotal yrken. Bland dessa finns socialarbetare, barnträdgårdslärare, logopeder,
allmänläkare, sjukskötare, närvårdare, tandläkare, speciallärare och psykologer - yrkesmänniskor
som behövs för att kommunerna ska kunna utföra sina lagstadgade uppgifter. Eftersom
personalbrist råder inom många kommunala yrken och avgång genom pensionering i framtiden
ökar, har kommunerna orsak att granska sin arbetsgivarimage samt vidta åtgärder för att trygga
tillgången på kompetenta arbetssökande. Enligt Kevas pensionsprognos avgår cirka 60 procent
av de kommunalt anställda med pension under de närmaste tjugo åren.
Syftet med denna studie var att konstatera förekomst eller icke förekomst av ekonomiska eller
andra typer av motivationsfaktorer i arbetsplatsannonser. Som teoretisk utgångspunkt togs
avstamp i Frederick Herzbergs (1959) tvåfaktorsteori som identifierar hygienfaktorer som sänker
arbetstagarens motivation ifall de är otillfredsställande och motivationsfaktorer som ifall de
förekommer däremot höjer arbetsmotivationen.
Frågeställningarna var följande: Förekommer motivationsfaktorer i de granskade
arbetsplatsannonserna? Om motivationsfaktorer förekommer, vilka uttrycksformer tar de?
Förekommer det kommunvisa skillnader i graden av förekomst av motivationsfaktorer i de
granskade arbetsplatsannonserna? I texten föredras användningen av ordet lockelse istället för
motivationsfaktor.
Materialet utgjordes av arbetsplatsannonser från den 1.9.2019, annonser där personal söktes för
tills vidare anställning till de nyländska kommunerna. Dessutom gav de nyländska kommunernas
kommunstrategier samt publicerade personalrapporter möjlighet att hitta eventuella samband
mellan kommunala beslut på strateginivå och användningen av lockelser i arbetsplatsannonserna.
Studien genomfördes som en genomskärningsstudie.
Det visade sig att de lockelser som förekom var av ekonomiskt eller immateriellt slag som till
exempel rekryteringstillägg eller utlovade arbetstidsarrangemang. Resultaten visade att
användningen av lockelser av immateriell natur förekom oftare i nyländska kommuner med låg
tätortsgrad eller befolkningstäthet. Samband mellan utskrivna strategiska mål i kommunernas
strategidokument och förekomst av lockelser i de granskade arbetsplatsannonserna saknades
däremot.
Nyckelord:
rekrytering, lönesättning, motivationsfaktor, kommunal sektor, Nyland
Datum: 27.2.2020
2

Marie Westerholm

Innehåll
1 Inledning ................................................................................................................................ 5
1.1 Syfte och frågeställningar ................................................................................................. 6
1.2 Centrala begrepp .............................................................................................................. 7
1.3 Disposition ....................................................................................................................... 8
2 Om kommunen – ur ett nyländskt perspektiv .................................................................. 10
2.1 Kommunens uppdrag ..................................................................................................... 10
2.2. Särdrag hos de nyländska kommunerna ........................................................................ 13
2.3 De nyländska kommunerna som arbetsgivare ................................................................ 16
2.4 Personalbrist inom de nyländska kommunerna .............................................................. 17
2.5 Anställningsprocessen inom kommunal förvaltning ...................................................... 19
3 Lönestrukturen inom kommunal lönesättning ................................................................. 21
3.1 Lönesättning inom kommunala sektorn ......................................................................... 21
3.2 Arbetsvärdering och uppgiftsrelaterad lön ..................................................................... 23
3.3 Erfarenhetstillägg ........................................................................................................... 25
3.4 Individuellt tillägg .......................................................................................................... 25
3.5 Resultatbonus inom kommunsektorn ............................................................................. 27
3.6 Andra avtalsenliga engångsarvoden, tillägg och ersättningar ........................................ 28
3.7 Genomsnittlig totallön i kommuner ............................................................................... 28
3.8 Alternativa belöningsformer .......................................................................................... 29
4 Motivationsfaktorer ............................................................................................................ 32
4.1 Herzbergs tvåfaktorsteori ............................................................................................... 32
4.2 Motivationsfaktorer som lockelser i arbetsplatsannonser .............................................. 33
4.3 Internationell ansats kring lön och motivation ............................................................... 35
5 Upplägg och genomförande ................................................................................................ 37
5.1 Forskningsdesign ............................................................................................................ 37
5.2 Datainsamlingsmetod ..................................................................................................... 39
5.3 Analysmetod................................................................................................................... 43
5.4 Databearbetning ............................................................................................................. 45
5.5 Tolkning av empiri ......................................................................................................... 47
6 Resultat ................................................................................................................................. 49
6.1 Olika former av lockelser ............................................................................................... 49
6.2 Befolkningsmängd, befolkningstäthet eller tätortsgrad och sambandet med förekomst av
lockelser ............................................................................................................................... 53
6.3 Skillnader i användningen av lockelser vid rekryteringen inom olika sektorer ............. 57
6.4 Allmänt lockande beskrivningar .................................................................................... 60
6.5 Kommunstrategier och personalrapporter ...................................................................... 61
6.6. Arbetsplatsannonser utan lockelser ............................................................................... 65
7 Sammanfattning och diskussion ........................................................................................ 66
Källförteckning ....................................................................................................................... 70

3

Marie Westerholm

Figurförteckning
Figur 1 Antalet lockelser i arbetsplatsannonser från Helsingfors stad ..................................... 56
Figur 2 Antalet arbetsplatsannonser med ekonomiska lockelser, sektorsvis ........................... 57
Figur 3 Sektorsvis fördelning av arbetsplatsannonser enligt olika typer av ekonomiska
lockelser ................................................................................................................................... 58
Figur 4 Antalet arbetsplatsannonser med immateriella lockelser, sektorsvis .......................... 59
Figur 5 Sektorsvis fördelning av arbetsplatsannonser enligt olika typer av immateriella
lockelser ................................................................................................................................... 59
Figur 6 Antalet personalrapporter som innehöll beskrivningar kring personaltillgång eller
personalbrist, rekrytering eller kring personalens belöningsformer ......................................... 63

Tabellförteckning
Tabell 1 Nylands kommuner, befolkningsmängd och tätortsgrad 31.12.2018 ........................ 15
Tabell 2 Kommun, kommunnummer samt antalet arbetsplatsannonser 1.9.2019 ................... 40
Tabell 3 Olika former av lockelser samt antal arbetsplatsannonser där dessa lockelser
förekommer .............................................................................................................................. 49
Tabell 4 Nyländska kommuner som erbjuder sina anställda personalförmåner ...................... 52
Tabell 5 Korrelationsmatris som visar samband mellan andelen arbetsplatsannonser med
ekonomiska eller immateriella lockelser samt egenskaper hos kommunen med Pearsons
korrelationsmått ........................................................................................................................ 54

4

Marie Westerholm

1 Inledning
Under drygt 20 år som anställd inom social- och hälsovårdssektorn inom Helsingfors stad och
Esbo stad har jag allt mera börjat fundera över vad som får människor att välja att stanna hos
samma arbetsgivare medan andra ständigt väljer att byta arbetsplats. Även om jag har också
långvariga kolleger har jag alltför ofta befunnit mig i en situation då jag som tillfällig förman
ska rekrytera ny personal eller som kollega på gräsrotsnivå först får arbeta utan arbetspar en
viss period för att sedan lära upp en ny kollega som kanske väljer att lämna sin anställning då
något intressantare dyker upp. Eftersom personalen efter kommuninvånarna är det viktigaste
kommunen har, har jag många gånger funderat över hur kommunen som arbetsgivare visar så
litet intresse för sina anställda. Genom att belöna långvarigt anställda kunde personalomsättning
minskas, kunskaps- och servicenivå upprätthållas och också kostnader bemästras. Även om en
ekonomisk belöning är en extra utgift för arbetsgivaren har den med stor sannolikhet snabbt
sparats in genom följder som god servicenivå eller större servicekvalitet samtidigt som en del
av den belastning som nyrekryteringar innebär för personalen men också för kommuninvånarna
kunde minskas.
Enligt TE-centralens yrkesbarometer från september 2019 råder det brist på personal inom ett
femtiotal yrken. Inom top-15 finns socialarbetare, barnträdgårdslärare, logopeder,
allmänläkare,

sjukskötare,

närvårdare,

tandläkare,

speciallärare

och

psykologer,

yrkesmänniskor som ofta anställs av kommuner för att kommunerna ska kunna utföra sina
lagstadgade uppgifter (ammattibarometri.fi). Eftersom personalbrist råder inom många
kommunala yrken och pensioneringsavgången ökar i framtiden har kommunerna alla skäl att
se över sin arbetsgivarimage samt vidta åtgärder för att trygga tillgången på kompetenta
arbetssökande. Enligt Kevas pensionsprognos går cirka 60 procent av de kommunalt anställda
i pension under de närmaste tjugo åren (KT Kuntatyönantajat, 2019). Kommunerna står inför
utmaningen att hitta personal till de vakanta arbetsplatserna eftersom människonära arbeten inte
hur som helst kan saneras bort eller skötas på alternativa sätt på distans från utlandet eller genom
robotisering.
I kommunala arbetsplatsannonser har det under senare år börjar förekomma ord som
rekryteringsbonus eller engagemangstillägg som innebär att en nyanställd har möjlighet att få
tillägg till lönen i början på anställningen. Den som arbetat länge för samma kommunala
5

Marie Westerholm

arbetsgivare har färre möjligheter till extra ekonomisk ersättning förutom de avtalsenliga
tilläggen.
På större orter, men speciellt i Nyland, har personalen många möjligheter att byta arbetsgivare
och det innebär att konkurrensen om personalen tidvis är hård. Pendlingsavståndet till
närkommunerna är ofta överkomligt och inom flera kommunala branscher förekommer
åtminstone tidvis personalbrist, vilket gör att tröskeln att byta arbetsgivare kan vara lägre än
den skulle vara ifall utbudet av lediga arbetsplatser inom den egna branschen vore begränsat
och arbetsvägen längre. Därför är olika belöningssystem eller andra motivationsfaktorer vid
rekrytering speciellt aktuella i Nyland.
Förutom med lönemässiga motivationsfaktorer kan arbetsgivaren förbättra anställdas villkor
genom att erbjuda till exempel flexibla arbetstider, skälig arbetsmängd, arbetshandledning eller
möjlighet till vidareutbildning. Jag är intresserad av att genom granskning av
arbetsplatsannonser kunna fastställa om kommuner redan i rekryteringsskedet erbjuder olika
lockelser, ekonomiska eller andra, för att hitta personal. Genom en granskning av de nyländska
kommunernas styrdokument som kommunstrategier eller personalberättelser kan som en
genomskärningsstudie skapas en bild av i vilken mån kommunerna på strateginivå tagit
ställning till användandet av motivationsfaktorer inom rekryteringen. I denna avhandling pro
gradu beskrivs kommunal lönesättning samt användningen av olika lockelser inom
rekryteringen ur den nyländska kommunens perspektiv.

1.1 Syfte och frågeställningar
Syftet med denna avhandling pro gradu är att konstatera förekomst eller icke förekomst av
ekonomiska eller andra typer av motivationsfaktorer i arbetsplatsannonser. Frågeställningarna
är:
Förekommer motivationsfaktorer i de granskade arbetsplatsannonserna?
Om motivationsfaktorer förekommer, vilka uttrycksformer tar de?
Finns det kommunvisa skillnader i graden av förekomst av motivationsfaktorer i
de granskade arbetsplatsannonserna?

6

Marie Westerholm

Med analysenheter menas de undersökningsobjekt som undersöks då frågeställningarna
studeras. Den beroende variabeln beskriver variationen i den egenskap hos analysenheterna
som önskas förklaras medan oberoende variabeln beskriver variationen i egenskaper hos
analysenheterna som kan förklara variationen i den beroende variabeln (Esaiasson et al. 2012,
45 – 52).
I denna studie är själva motivationsfaktorn och dess olika uttrycksformer den beroende
variabeln medan olika egenskaper hos kommunen som till exempel arbetskraftsbrist eller
geografiskt läge är oberoende variabler. Analysenheter är kommuner samt arbetsplatsannonser
och kommunernas styrdokument.
Genom att jämföra resultaten från analysen av arbetsplatsannonser med kommunernas
styrdokument som kommunstrategi eller personalrapport finns en möjlighet att konstatera
eventuella samband mellan användningen av lockelser i arbetsplatsannonser och kommunens
beslut på strateginivå.

1.2 Centrala begrepp
För att underlätta läsningen definieras följande nyckelbegrepp närmare nedan: lönesättning,
lönestruktur, engagemangstillägg, rekryteringstillägg, motivationsfaktor och kommunstrategi.
Lönesättning. Med lönesättning menas att bestämma lönens storlek, att bestämma hur stor lön
den enskilda arbetstagaren eller gruppen av individer med samma arbetsuppgifter får, med
andra ord fastställande av lönenivåer (OFR, 2019).
Lönestruktur. Med lönestruktur beskrivs hur lönesystemet är uppbyggt, hur lönerna fastställs
genom lönesättning och lönernas inbördes förhållande till varandra. Lönestrukturen är närmare
beskriven i branschvisa kollektivavtal (OFR, 2019).
Engagemangstillägg. I finskspråkiga medier har ord som sitoutumislisä eller sitoutumispalkkio
börjat förekomma på senare år. I brist på officiell svenskspråkig översättning använder jag mig
av ordet engagemangstillägg då jag avser en tidsbegränsad eller som engångsersättning betalad
7

Marie Westerholm

ersättning åt en arbetstagare där utbetalningen är bunden till att arbetsförhållandet varat minst
en viss på förhand bestämd tid. Som exempel på detta kan nämnas det engagemangstillägg som
Tammerfors stad betalar åt socialarbetare i form av 800 euro för första året och 1000 euro för
andra året anställningen fortgår (Sainio, 2019).
Rekryteringstillägg. Med rekryteringstillägg avses ett i regel tidsbegränsat lönetillägg där den
anställde när anställningen inleds får extra ersättning som benämns som rekryteringstillägg.
Rekryteringstillägg förekommer som term i olika kollektivavtal som AKTA, Allmänt
kommunalt

tjänste-

och

arbetskollektivavtal

och

LÄKTA,

Det

kommunala

tjänstekollektivavtalet för läkare (KT Kommunarbetsgivarna, 2019b).
Motivationsfaktor. Med motivation avses enligt nationalencyklopedins definition en
sammanfattande psykologisk term för de processer som sätter igång, upprätthåller och riktar
beteende. I denna uppsats menas med motivationsfaktorer de olika faktorer som kan påverka
arbetstagarens lojalitet till arbetsgivaren eller locka en arbetssökande att söka sig till en viss
arbetsgivare. Parallellt med motivationsfaktor väljer jag att använda ordet lockelse, speciellt då
jag i kapitel 5 och 6 beskriver studiens upplägg, genomförande och resultat.
Kommunstrategi. Med kommunstrategi avses i kommunallagens 37§ för kommunen beskriven
skyldighet att ha en kommunstrategi i vilken fullmäktige beslutar om de långsiktiga målen för
kommunens verksamhet och ekonomi (Kommunallag, 410/2015).

1.3 Disposition
Efter ett inledande kapitel där ämnet presenteras med avhandlingens pro gradu syfte och
frågeställning, samt där centrala begrepp definieras, behandlar andra kapitlet kommunen ur ett
nyländskt perspektiv. Kommunernas lagstadgade uppdrag kan räknas i hundratal och många
kommuner tampas med utmaningar som gör det svårt att möta lagstiftarens krav. Kommunerna
har en viktig roll också som arbetsgivare. Det totala antalet arbetsplatser i Nyland är cirka
784 000 stycken, fördelade på privata sektorn 63 %, offentliga sektorn 29 % och företagare 8
% (Uudenmaan liitto, 2019).

8

Marie Westerholm

Efter ett inledande avsnitt om lönestrukturer inom kommunal lönesättning, presenteras
lönesättningen inom kommunala sektorn samt tidigare forskning kring kommunal lönesättning
i kapitel tre. Förutom lönemässiga faktorer kan arbetsgivaren belöna sina anställda med andra
former av belöningar. Alternativa belöningsformer presenteras i kapitlet samt även några
nyländska kommuners personalförmåner.
Eftersom även andra lockelser än lönemässiga sådana kan påverka arbetstagarens arbetstrivsel
och villighet att binda sig till samma arbetsgivare för längre tid presenteras en motivationsteori,
Herzbergs tvåfaktorteori, i kapitel fyra. I denna avhandling pro gradu har jag valt ett konkret
sätt att närma mig ämnet genom presentation av miljön, de nyländska kommunerna, och
strukturerna för lönesättning inom kommunen innan den teoretiska referensramen presenteras.
I kapitel fem presenteras studiens upplägg och genomförande där datamaterialet består av data
från innehållsanalys av arbetsplatsannonser där de nyländska kommunerna söker personal för
långvarig anställning 1.9.2019 samt dessa kommuners strategiska styrdokument.
I kapitel sex redogörs för studiens resultat medan kapitel sju ägnas åt sammanfattning och
diskussion.

9

Marie Westerholm

2 Om kommunen – ur ett nyländskt perspektiv
Finlands kommuner varierar stort i storlek från Sottunga med 91 invånare till Helsingfors med
sina 648 042 invånare och står inför olika utmaningar vad gäller att balansera ekonomi eller
locka personal (Kuntaliitto, 2019). Många kommunala uppgifter är lagstadgade och
kommunerna kan därmed inte ensidigt minska sina utgifter genom att dra in
verksamhetsområden. Kommunerna har ansvar för tjänster inom utbildning och dagvård, inom
kultur-, ungdoms- och bibliotekstjänster, för stadsplanering och markanvändning, vatten- och
energiproduktion, avfallshantering, miljötjänster, social och hälsovård samt för tjänster inom
brand- och räddningsväsendet. (Valtiovarainministeriö, 2019).

2.1 Kommunens uppdrag
På uppdrag av finansministeriet har kommunernas lagstadgade uppgifter kartlagts genom
enkäter till ministerierna. Undersökningen genomfördes första gången under sommaren 2012.
Genom enkäten kartlades utöver de lagstadgade uppgifternas antal också lagstiftningens
bindande verkan, innehållet i uppgifterna och tjänsterna, organiseringen av uppgifterna mellan
staten och kommunen och i förhållande till andra eventuella serviceproducenter, möjligheterna
att utveckla servicen och möjligheterna att avstå från uppgifterna eller lätta på dem. En
jämförande studie gjordes under 2015 för att klarlägga om det föreligger skillnader i antalet
uppgifter sedan den tidigare studien genomfördes och vilka effekter det förändrade antalet
uppgifter har på kommunernas ekonomi. Ur rapporterna framgår att det inte är alldeles enkelt
att tillförlitligt fastslå det totala antalet uppgifter kommunen har eftersom vissa uppgifter hade
förbisetts i den första kartläggningen och resultatet därför inte är till alla delar jämförbart. Ur
kartläggningarna framgick att antalet lagstadgade uppgifter år 2012 var 535 medan antalet var
610 år 2015. Social- och hälsovårdsministeriet ansvarar för största antalet uppgifter, år 2012
totalt 194 stycken (Hiironniemi, 2013 och Hiironniemi, 2015).
En av de uppgifter som tillkommit efter att den första kartläggningen av kommunernas
lagstadgade uppgifter gjordes sommaren 2012, är den i kommunallagens 37§ beskrivna
skyldigheten för kommunen att ha en kommunstrategi. (Hiironniemi 2015, 50).
Kommunallagen 410/2015 trädde i kraft den 1 maj 2015, men skyldigheten att ha en
10

Marie Westerholm

kommunstrategi tillämpas från ingången av mandattiden för det fullmäktige som valdes 2017.
Enligt kommunallagen ska fullmäktige i kommunstrategin besluta om de långsiktiga målen för
kommunens verksamhet och ekonomi. Dessutom ska i kommunstrategin tas hänsyn till
främjandet av kommuninvånarnas välfärd, ordnandet och produktionen av tjänster, de mål för
tjänsterna som sätts upp i lagar som gäller kommunernas uppgifter, kommunens ägarpolitik,
kommunens personalpolitik, kommuninvånarnas möjligheter att delta och påverka, samt
utvecklandet av livsmiljöns och områdets livskraft. Kommunstrategin ska grunda sig på en
bedömning av nuläget i kommunen, samt beakta framtida förändringar i omvärlden och deras
inverkan på fullgörandet av kommunens uppgifter. I kommunstrategin ska det också anges hur
genomförandet av strategin utvärderas och följs upp (Kommunallag 410/2015, 37§, 145§,
147§).
Genom strategiarbetet kan kommunens beslutsfattare påverka kommunens utveckling i önskad
riktning. Stefan Sjöblom (2011) beskriver hur samhället numera av olika skäl är mera svårstyrt
än under tidigare decennier. Då välfärdsnivån har ökat, har också de krav som ställs på det
offentliga ökat. Den offentliga makten har olika styrmedel till sin hjälp som reglering,
ekonomiska styrmedel och information. Ofta blir ändå samhällsstyrningen en blandning av
olika styrsystem. Resultatstyrning kan ses som det dominerande ledningssystemet, men
samtidigt finns inslag av normstyrning, resursstyrning ägarstyrning, programstyrning och
informationsstyrning (Sjöblom 2011, 11 – 12, 76).
Sjöblom (2011) betonar att möjligheterna att utkräva ansvar påverkats av de nya organiseringsoch styrformerna. Ansvar är rätt enkelt att utkräva inom en representativ demokrati där
politikerna entydigt bär ansvaret genom politiskt fastställda målsättningar eller genom
lagstiftningen. Det finns ändå en grundläggande konflikt mellan fria organisationsformer där
de anställda har stor frihet till självständiga beslut, medan tydliga regler för ansvarsutkrävning
ändå bör formuleras. Ur ett demokratiperspektiv bör medborgarna kunna utkräva ansvar av de
styrande. Men också ur de anställdas synpunkt behövs klara regleringar om ansvarsfrågor, både
inför medborgarna och klienterna men också inför den styrande nivån. Trots att politikerna har
små möjligheter att organisera verksamheten i praktiken, har de ändå ett demokratiskt ansvar
för verksamheten även om den reella makten kan sitta hos tjänstemännen i förvaltningen eller
hos företagen som producerar servicen som kommunen tillhandahåller (Sjöblom 2011, 88 –
90). Kommunens strategiarbete är ett exempel på detta – i praktiken är det många gånger någon

11

Marie Westerholm

eller några tjänstemän som utformar kommunstrategin eller personalberättelsen i praktiken
medan det politiska ansvaret för innehållet kan utkrävas hos de folkvalda representanterna.
Inom

Finlands

311

kommuner

finns

cirka

421 000

kommunalt

anställda.

På

Kommunarbetsgivarnas hemsida finns statistikuppgifter enligt vilka de vanligaste
yrkesbeteckningarna inom kommunala sektorn i storleksordning är sjukskötare, närvårdare,
barnskötare, klasslärare, skolgångsbiträde, lokalvårdare, hälsovårdare, byråsekreterare, lektor i
grundskolan, familjedagvårdare, socialarbetare, hälsocentralläkare, fysioterapeut, tandskötare,
specialläkare, specialiserande läkare, städare, lantbruksavbytare och brandmän (KT
Kuntatyönantajat, 2019). Gemensamt för alla ovan listade kommunala arbeten är att de är
människonära och inte utan följder kan dras in eller skötas på andra sätt. Det går inte att spara
hur mycket som helst inom till exempel skola eller omsorg utan att klasstorleken blir ohållbart
stor eller antalet klienter eller patienter per närvårdare eller vårdande läkare blir ohanterligt.
Vårdkvaliteten och personaltätheten var en av de centrala frågorna vid riksdagsvalet våren 2019
(Lindberg, 2019).
Kommunerna står inför utmaningen att hitta personal och erbjuda sådana arbetsförhållanden att
personalens anställning blir långvarig samtidigt som ekonomin kan ställa krav på att minska
resurserna för anställning. Alternativt kan kommunen välja att utlokalisera den verksamhet som
kan produceras av någon annan och samtidigt i praktiken överlämna problemet att hitta
tillräcklig kunnig personal åt dessa tjänsteproducenter. Då verksamhet utlokaliseras är ändå
brukarna fortsättningsvis kommuninvånare vars servicekvalitet ska garanteras och därmed är
ekvationen inte enkel även om kommunen skulle välja rollen som upphandlare och
kvalitetsgranskare i högre grad än att välja att producera tjänsterna i egen regi.
För arbetstagaren men även för arbetsgivaren är arbetstagarens arbetshälsa av stor vikt. Ju fler
tillgångar, resurser, arbetstagaren upplever att arbetet innehåller, desto kraftigare sug kan
arbetet upplevas ha. Arbetstagarens arbetshälsa och arbetslivets längd kan påverkas på många
sätt. Med tanke på arbetshälsan finns det många resurser i det kommunala arbetet. Resurser kan
ses som de fysiska, psykiska, sociala eller organisatoriska inslag i arbetet som bidrar till att
arbetets mål kan uppnås samtidigt som de uttalade krav som ställs på arbetstagarna inte upplevs
som oöverstigliga utan motiverar arbetstagarna externt. Dessutom motiveras arbetstagarna
internt av att uppleva självständighet, tillhörande och coping i arbetet. Dessa yttre och inre

12

Marie Westerholm

motivationsfaktorer upprätthåller och ökar den upplevda känslan av sug i arbetet, medan
arbetstagarnas arbetshälsa och arbetslivets längd kan påverkas (Hakanen, 2011, 49 - 51).
För den enskilda kommunen som arbetsgivare har imagen stor betydelse, ju bättre
arbetsgivarimage, desto lättare att lyckas i rekryteringen av personal. Även redan anställdas
engagemang för arbetsgivaren är större om kommunen lyckas skapa en positiv image
(Pakarinen et al., 2012, 11). Eftersom grannkommuner många gånger konkurrerar om samma
personal gäller det att lyfta den egna kommunens dragningskraft för att locka sökande.
Kommunerna agerar inom givna ramar vad gäller lagstadgade uppgifter samt med de
ekonomiska förutsättningar som skattefinansierad verksamhet ger. De begränsade ekonomiska
ramarna innebär samtidigt att kommunerna som arbetsgivare inte nödvändigtvis enbart med
ekonomiska lockelser kan sträva att hävda sig i konkurrensen om arbetskraft. Som arbetsgivare
kan kommunen på andra än ekonomiska sätt visa uppskattning för sin personal. Sådana kan
vara möjligheter till flexibla arbetstidsarrangeman, skälig arbetsmängd eller utformning av
arbetsuppgifterna enligt arbetstagarnas specialkompetens.

2.2. Särdrag hos de nyländska kommunerna
Eftersom denna avhandling pro gradu begränsar sig geografiskt till landskapet Nyland är det
skäl att kort beskriva hur Nyland ser ut. Landskapet Nyland består av 26 kommuner: Askola,
Borgnäs, Borgå, Esbo, Grankulla, Hangö, Helsingfors, Hyvinge, Högfors, Ingå, Kervo,
Kyrkslätt, Lappträsk, Lojo, Lovisa, Mäntsälä, Mörskom, Nurmijärvi, Pukkila, Raseborg, Sibbo,
Sjundeå, Träskända, Tusby, Vanda och Vichtis. I Nyland bor cirka 1,7 miljoner människor
vilket motsvarar 30 % av Finlands befolkning. Den årliga befolkningsökningen är cirka 1 %
per år, år 2018 ökade Nylands befolkning med cirka 18 000 personer (Uudenmaan liitto, 2019).

13

Marie Westerholm

Bild 1 Karta över Nylands kommuner

(Nylands förbund 2019)

Även om kommunerna i Nyland geografiskt är utspridda över ett relativt litet område, ur hela
Finlands perspektiv sett, mellan Hangö i väst och Lovisa i öst, skiljer de nyländska kommunerna
sig åt på många punkter vad gäller faktorer som ekonomi, demografi och areal. Vissa kommuner
är urbana städer medan andra är landskommuner. En del av de nyländska kommunerna är
tillväxtkommuner medan andra är utflyttningskommuner. Av de nyländska kommunerna är
Helsingfors störst med cirka 650 000 invånare medan Esbo har cirka 280 000 invånare och
därmed är Finlands näst största stad. I Nyland hittas också små kommuner till invånarantalet
sett. Mörskom och Pukkila har cirka 2 000 invånare. Till arealen är Grankulla minst med sin
yta på 6 kvadratkilometer. Gemensamt för de nyländska kommunerna är att avstånden i många
fall är så korta att arbetspendling till en närkommun är möjlig. Därför har de nyländska
kommunerna trots sina olikheter liknande utmaningar kring att locka personal, men också i att
behålla den personal de har.

14

Marie Westerholm

Tabell 1 Nylands kommuner, befolkningsmängd och tätortsgrad 31.12.2018
Kommun
Askola
Espoo - Esbo
Hanko - Hangö
Helsinki - Helsingfors
Hyvinkää - Hyvinge
Inkoo - Ingå
Järvenpää - Träskända
Karkkila - Högfors
Kauniainen - Grankulla
Kerava - Kervo
Kirkkonummi - Kyrkslätt
Lapinjärvi - Lappträsk
Lohja- Lojo
Loviisa - Lovisa
Myrskylä - Mörskom
Mäntsälä
Nurmijärvi
Pornainen - Borgnäs
Porvoo - Borgå
Pukkila
Raasepori - Raseborg
Sipoo - Sibbo
Siuntio - Sjundeå
Tuusula - Tusby
Vantaa - Vanda
Vihti - Vichtis
Källa: Statistikcentralen

Befolkningsmängd Tätortsgrad %
4958
283632
8379
648042
46504
5403
43410
8778
9615
36254
39262
2665
46296
14891
1922
20686
42665
5068
50262
1899
27592
20666
6134
38664
228166
29211

54,34
99,42
96,4
99,96
93,66
42,24
99,9
85,68
100
99,83
89,44
30,15
83,01
74,19
48,86
73,28
87,78
66,86
84,7
41,07
78,11
84,31
49,61
95,64
99,67
75,73

Befolkningstäthet,
person/km²
23,34
908,12
71,37
3024,7
144,12
15,44
1156,37
36,22
1632,43
1183,61
107,21
8,08
49,3
18,17
9,59
35,62
117,9
34,59
76,8
13,09
24,03
60,85
25,44
176,15
957,19
55,96

Tätortsavgränsningen som Statistikcentralen använder sig av görs av Finlands miljöcentral.
Som tätort definieras alla byggnadsgrupper med minst 200 invånare, där avståndet mellan
byggnaderna i allmänhet inte överstiger 200 meter. I tabellen ovan avses med tätortsgrad
andelen tätortsinvånare av kommunens befolkning. (Statistikcentralen 2019b). Med
befolkningstäthet menas antalet invånare per kvadratkilometer. Som ur tabellen framgår kan
Nyland kan i stor utsträckning beskrivas som Trängselfinland, största delen av befolkningen
bor i tätort. Ändå ingår också i Nyland kommuner där majoriteten av befolkningen bor på
landsbygden, kommuner som Pukkila, Mörskom, Lappträsk, Ingå och Sjundeå.

15

Marie Westerholm

2.3 De nyländska kommunerna som arbetsgivare
Arbetsplatsernas antal i Nyland är 748 000, vilket motsvarar en tredjedel av alla arbetsplatser i
Finland. Av de nyländska arbetsplatserna finns 29 % inom den offentliga sektorn.
Sysselsättningsgraden är högre än i landet i genomsnitt, bland 15 – 64 åringar 74,3 % medan
medeltalet för hela landet var 71,7 % år 2018 (Uudenmaan liitto, 2019).
I de nyländska kommunerna fanns 112 300 kommunalt anställda år 2018 (Kuntaliitto, 2019).
Förutom det totala antalet anställda inom kommunsektorn är också personalomsättningen en
faktor. Nyrekryteringar behövs av naturliga skäl för vikariat på grund av sjukdom eller
moderskaps-, faderskaps-, föräldra- och vårdledighet och då personal slutar på grund av
pensioneringar. Dessutom väljer en del av personalen att sluta av personliga skäl och
rekryteringsbehov uppstår. Uppgifter över personalomsättning i de nyländska kommunerna
hittas ur kommunernas personalrapporter. Personalomsättningen i Nylands tre största
kommuner Helsingfors, Esbo och Vanda var år 2018 följande: Helsingfors rapporterar 6,85 %
sammantaget, även om skillnader hittas mellan sektorerna med störst omsättning bland
centraladministrationen och social- och hälsovårdssektorn (Helsingin kaupunki 2019). I Esbo
var andelen fast anställd personal som avslutade sin anställning 6,5 %, vilket är en liten ökning
(0,2 %) sedan senaste år (Espoon kaupunki 2019a, 9). Ur Vanda stads personalrapport framgår
att personalomsättningen bland fast anställd personal var 8,2 %, en ökning om 1,4 % sedan året
innan (Vantaan kaupunki 2019). Som jämförelse kan nämnas att Institutet för hälsa och välfärd
har publicerat siffror över personalen inom social- och hälsovården i hela landet år 2014.
Personalomsättningen inom sektorn var 11 % år 2014. Störst var personalomsättningen bland
socialarbetarna, 13,5 % (Terveyden ja hyvinvoinnin laitos, 2015).
Kommuner kan välja att inte producera alla tjänster i egen regi och istället genom via
servicesedelsystem eller offentligt upphandlingsförfarande erbjuda kommuninvånarna
likvärdig service som produceras av en privat aktör. Då kommunen väljer att köpa tjänster av
en privat aktör föregås avtalet i de flesta fall av ett offentligt upphandlingsförfarande eftersom
de nationella tröskelvärden som lagen om offentlig upphandling och koncession avser,
överstigs. Som exempel kan nämnas att tröskelvärdet för byggnadsentreprenader är 60 000 euro
och social- och hälsovårdstjänster är 400 000 euro (Upphandling.fi). Inom kommunal
verksamhet innebär dessa tröskelvärden att det endast i undantagsfall är möjligt att köpa tjänster
utan upphandlingsförfarande. För att kommuninvånarnas servicenivå ska kunna garanteras
16

Marie Westerholm

krävs att upphandlingsavtalet är detaljerat och innehåller sanktioner för den händelse att
kvalitetsproblem uppdagas under avtalsperioden.
I brist på sammanställda uppgifter om i vilken grad olika kommuner använder sig av köpta
tjänster kan genom exempel konstateras att utlokalisering förekommer inom olika sektorer.
Esbo stad har valt att utlokalisera två av sina hälsocentraler till en privat aktör samt upphandlat
största delen, 78 %, av boendeservicen för äldreomsorgen. Även inom handikappservicen och
barnskyddet erbjuds servicen främst av privata aktörer (Espoon kaupunki 2019c). Också inom
förskoleverksamheten är privata tjänsteproducenter ett bekant fenomen. I och med att
kommuninvånarnas service till en del produceras av privata aktörer syns inte dessa aktörers
arbetstagare i de nyländska kommunernas arbetsplatsannonser. Kommunernas uppgift i
kontakten med dessa privata aktörer är i form av upphandlare, beslutsfattare om klient- och
patientnära lösningar och som kvalitetsgranskare av den upphandlade verksamheten.

2.4 Personalbrist inom de nyländska kommunerna
Ett återkommande nyhetsämne är bristen på personal inom olika, ofta kommunala, sektorer. Ur
svenskspråkigt nyländskt perspektiv har debatten under många år kretsat kring bristen på
klasslärare och olika sätt att åtgärda problemet. Efter många om och men inleddes en
klasslärarutbildning vid Helsingfors universitet med 40 studieplatser hösten 2016 som på sikt
kan hjälpa till att trygga utbudet av formellt behöriga klasslärare. I svenskspråkiga medier
rapporterades i augusti 2019 om bristen på personal till eftermiddagsklubbar som i värsta fall
kan leda till att skolbarn blir utan ledd verksamhet på eftermiddagen (Österholm, 2019). Även
bristen på formellt behöriga socialarbetare har lett till stora utmaningar för kommunerna
eftersom endast formellt behöriga socialarbetare har de befogenheter som krävs för att utföra
arbetet (Winberg, 2019). Även bristen på läkare, sjukskötare och närvårdare når nyhetströskeln
med jämna mellanrum.
Eftersom Nylands tre största städer samtidigt står för största delen av de kommunala
arbetsförhållandena i Nyland är det intressant att se hur städerna tagit ställning till eventuell
personalbrist i sina personalrapporter. Ur städernas personalrapporter från 2018 framgår att det
totala antalet anställda inom Helsingfors stad var 37 656, inom Esbo stad 14 282 och inom
17

Marie Westerholm

Vanda stad 10 829. Antalet kommunalt anställda inom dessa tre nyländska städer utgör drygt
55 % av det totala antalet kommunalt anställda inom de nyländska kommunerna.
Helsingfors stads personalrapport från 2018 är uppbyggd kring enskilda anställdas personliga
berättelser om sina arbeten. På flera ställen hittas ställningstaganden kring personalpolitik.
Eftersom konkurrensen om kunnig arbetskraft hårdnar och staden vill ha ett gott rykte och vara
en bra arbetsgivare också i framtiden har Helsingfors antagit utmaningen att utveckla sin
arbetsgivarimage. Dessutom har stadsstyrelsen startat en långsiktig plan för löneutveckling som
redan lett till löneförhöjningar inom vissa yrkesgrupper som barnträdgårdslärare, barnskötare
och socialarbetare. Målet är att genom löneförhöjningarna säkra tillgången på kunnig
arbetskraft och hålla lönerna konkurrenskraftiga (Helsingin kaupunki, 2019b, 4, 44).
Esbo stad betonar i sin personalrapport från 2018 att Esbo fortfarande uppfattas som en attraktiv
arbetsgivare och redan anställda kan rekommendera sin arbetsgivare. De olika och intressanta
arbeten som staden erbjuder är enligt rapporten stadens största tillgång. Tillgången på
arbetskraft minskade något från år 2017 och Esbo stad står inför utmaningar att hitta personal
till svenskspråkig förskoleverksamhet, undervisning och specialundervisning och finskspråkig
specialundervisning. Dessutom märks bristen på tillgång till läkare inom social- och
hälsovården, närvårdare till hemvården och socialarbetare (Espoon kaupunki, 2019b, 19 – 22).
Vanda stads personalrapport från 2018 beskriver en situation där antalet lediganslagna
arbetstillfällen ökade med 27 % medan antalet ansökningar till dessa arbeten sjönk med 21 %
sedan året innan. Brist på förskolelärare och socialarbetare betonas speciellt, även om antalet
ansökningar från klasslärare, sjukskötare och socialhandledare också minskade. Genom att
rekrytera på nya sätt genom aktiv användning av sociala medier, genom att förbättra synligheten
och genom att lyfta upp lyckade insatser och positiv utveckling har Vanda stad gjort insatser
för att påverka tillgången på arbetskraft (Vantaan kaupunki, 2019b. 10 - 11).
Eftersom de nyländska kommunerna redan på grund av sin storlek och sitt läge i förhållande
till närmaste centralort har olika utgångslägen är det skäl att för jämförelsens skull se hur ett
par litet mindre kommuner har tagit ställning till personalsituationen i sina personalrapporter.
Det visar sig att de minsta nyländska kommunerna saknar skilda personalrapporter. Därför väljs
Borgå stad och Sibbo kommun som representanter för mindre kommuner i denna jämförelse.

18

Marie Westerholm

Inom Borgå stad arbetade 3568 personer under år 2018 och deras insats kan omvandlas i
2788,79 årsverken. Med årsverke avses att arbetsinsatsen är omräknad till heltid. Enligt Borgå
stads personalrapport från 2018 är det främst den ökande takten av avgång genom
pensioneringar som skapar utmaningar inom rekryteringen. Inom de närmaste åren beräknas
årligen 100 – 120 personer avgå med pension, bland dem främst sekreterare, barnskötare,
familjedagvårdare och tekniska experter (Porvoon kaupunki, 2019).
I Sibbo kommuns personalrapport från 2017 konstateras redan i inledningen att Sibbo kommun
genom att arbeta aktivt med sin arbetsgivarimage har gjort insatser för att förbättra tillgången
på arbetskraft. Speciellt byggnadstillsynsuppgifter, uppgifter inom sociala sektorn och behöriga
svenskspråkiga lärare har varit svårt att rekrytera i tillräcklig mängd. Även inom
småbarnspedagogiken saknas vikarier. Inom Sibbo kommun arbetade 1295 personer år 2017,
vilket motsvarar 1 141,8 årsverken (Sipoon kunta, 2018).
Dessa fem personalrapporter ger en ögonblicksbild av att situationen inom alla sektorer inte är
speciellt ljus, även om sektorer som inte nämns kan antas ha en bättre situation. De yrken som
förekommer i rapporterna är alla människonära och samtidigt krävande. Då personal saknas
måste kolleger ta större ansvar och där kan en ond cirkel börja. Att enbart öka
utbildningsplatserna löser inte alla utmaningar – en stor utmaning är att få redan utbildad
yrkespersonal att stanna hos sina kommunala arbetsgivare.

2.5 Anställningsprocessen inom kommunal förvaltning
Kommunalt anställda står i tjänsteförhållande eller arbetsavtalsförhållande till kommunen.
Enligt kommunallagen sköts uppgifter i vilka offentlig makt utövas av personer i
tjänsteförhållande (Kommunallag, 87§).
Rekryteringen till kommunala tjänsteavtal styrs av lagstiftning. Lagen om kommunala
tjänsteinnehavare ger ramarna, även om vissa delar styrs också via annan lagstiftning eller
allmänna

kollektivavtal.

Anställning

i

tjänsteförhållande

förutsätter

offentligt

ansökningsförfarande och ansökningstiden är minst 14 kalenderdagar sedan tjänsteförhållandet
har lediganslagits offentligt. I undantagsfall kan avvikas från denna bestämmelse, till exempel
19

Marie Westerholm

om det är frågan om anställning av en vikarie eller anställning för viss tid för ett
tjänsteförhållande (Lag om kommunala tjänsteinnehavare, 4§).
I kommuner sköts den praktiska delen av rekryteringen på olika sätt. Den tilltänkta förmannen
kan sköta hela processen med stöd av personalavdelningen och endast i tillsättningsskedet
blanda beslutande chef in i processen, i andra fall kan rekryteringen skötas från början till slut
av en skild HR-avdelning eller av ledningen. Detta innebär också att innehållet, omfattningen
och utformningen av arbetsplatsannonserna varierar också inom samma kommun.
Bland de som skriftligen sökt tjänsten före ansökningstidens utgång kan anställas en person
som uppfyller behörighetsvillkoren för tjänsten (Lag om kommunala tjänsteinnehavare, 5§).
Om en behörig sökande skulle lämna in sin ansökan efter att ansökningstiden gått ut kan hen
inte väljas även om hen skulle ha de bästa meriter. Behörighetsvillkoren för tjänsteförhållande
ska förutom de allmänna grunderna för anställning som anges i Finlands grundlag också
uppfylla de särskilda behörighetskrav som tjänsten förutsätter (Lag om kommunala
tjänsteinnehavare, 6§). Kommunen kan också välja att i annonsen betona särskilda färdigheter
hos den sökande som till exempel språkkunskap, extra specialiseringsutbildningar eller viss typ
av arbetserfarenhet och dessa i annonsen utannonserade önskemål kan i urvalsskedet ge
kommunen möjlighet att välja en person med viss erfarenhet framom en annan då flera sökande
har motsvarande krävd grundbehörighet för tjänsten.
Då urvalsprocessen är klar finns i lag också stiftat om den anställdes rätt till beslut om
anställningen och riktlinjer för hur arbetsavtal ska göras upp och minimikraven för innehållet i
detta. Lönebeloppet avtalas vanligtvis om i arbetsavtalet. I Finland finns ingen lag om
minimilön, men lönebeloppet styrs vanligtvis av ett kollektivavtal eller ett anställningsavtal
mellan arbetstagaren och arbetsgivaren. Lönen som betalas kan vara högre än den som
föreskrivs om i kollektivavtalet för branschen (Paanetoja, 2017, 60). Under senare år har det i
kommunala

arbetsplatsannonser

börjat

förekomma

ekonomiska

lockelser

som

rekryteringstillägg eller engagemangstillägg för att locka sökande till sektorer med hög
konkurrens om arbetskraft.

20

Marie Westerholm

3 Lönestrukturen inom kommunal lönesättning
Arbetslagstiftningen bildar ramarna för arbetsförhållandena även om en del av villkoren är
semidispositiva och därmed förhandlingsbara genom kollektivavtal eller lokala arbetsavtal
(Paanetoja 2017, 60 – 61). Med lönestruktur avses hur en enskild arbetstagares lön är uppbyggd,
med till exempel en uppgiftsrelaterad lön med olika tillägg.
Under de senaste årtiondena har lönesättning baserad på kollektivavtal utvecklats från att
tidigare långt ha baserats på lönetabeller bundna till yrkestitel, utbildning, ålder, kön och
arbetsförhållandets längd till att i allt högre grad vara bundna till arbetets svårighetsgrad, hur
arbetet utförs och arbetstagarens kompetens. Denna nya form av lönestruktur är samtidigt ett
medel för ledarskap där arbetsgivaren kan använda lönesättningen som ett strategiskt styrmedel
för att utveckla arbetet i önskvärd riktning. Lönesättningen kan vara ett sätt att stödja
arbetstagarens arbete i en sådan riktning att företagets mål och strategier uppnås.
Brytningspunkten då lönesättningen i Finland förändrades från att ha grundat sig på lönetabeller
till att i allt högre grad grunda sig på en bedömning av arbetets svårighetsgrad och en
bedömning av hur arbetet utförs kan härröras till början av 1990-talet då metallindustrin som
första sektor utvecklade metoder för utvärdering och poängsättning av arbetets svårighetsgrad
(Murto, 2018, 21 – 25, 47 - 49).
Under 1990-talet utvecklades arbetsvärderingen också inom kommunsektorn i Finland.
Arbetsmarknadsorganisationerna kom överens om att utveckla metoder för arbetsvärdering och
under 1990-talet tillsattes flera arbetsgrupper kring frågan. I slutrapporten Työn vaativuuden
arvioinnin kehittäminen kunta-alalla (1997) har resultaten sammanfattats som ett underlag för
vidare utveckling av ett arbetsvärderingssystem för den kommunala sektorn. Under samma
årtionde genomförde städer som Helsingfors, Esbo och Vanda egna projekt för arbetsvärdering.
Sedan dess har arbetsvärdering blivit grunden för den uppgiftsrelaterade lönen också inom den
offentliga sektorn.

3.1 Lönesättning inom kommunala sektorn
Lönesättningen inom den kommunala sektorn styrs av allmänna kommunala tjänste- och
arbetskollektivavtal som omfattar alla löntagare i kommunerna och samkommunerna. Andelen
21

Marie Westerholm

uppgiftsrelaterad lön och tilläggsdelar varierar mellan olika kommunala avtalsområden. Inom
den kommunala sektorn består arbetstagarens inkomster till största delen av en
uppgiftsrelaterad lön till skillnad från en del privata sektorer där en stor andel av lönen kan
grunda sig på prestation. Då den uppgiftsrelaterade lönen fastställs utgår man från arbetets
svårighetsgrad enligt vilken en arbetsvärdering görs. Individuella tillägg kan betalas utgående
från den enskilda arbetstagarens arbetsprestation eller yrkesskicklighet. Dessutom betalas
avtalsenliga tillägg som baseras på anställningstid och därmed arbetserfarenhet. Enligt
arbetslagstiftningen betalas arbetstidsersättningar för arbetstid som anses obekväm så som
kvällsarbete, nattarbete, veckoslutsarbete, helgersättning, mertidsarbete, övertidsarbete och
ersättning för beredskapstid. Syftet med arbetstidsregleringen är att skydda arbetstagarna från
alltför lång och obekväm arbetstid. Arbetstidslagen begränsar bland annat arbetstiden dagligen
och veckovis samt reglerar minimilängden av vilopauserna mellan arbetsskift. Arbetstidslagen
begränsar också mängden övertid som överstiger ordinarie arbetstid. Resultatbonus, vilket
innebär en resultatbaserad belöning som betalas enligt prestation till en hel arbetsgemenskap
eller yrkesgrupp, är inte lika allmän inom kommunala arbetsförhållanden som inom privat
sektor, men förekommer (Paanetoja, 2017, 165, 172 – 185, KT Kommunarbetsgivarna, 2019c).
Tre fjärdedelar av de kommunala löntagarna omfattas av det allmänna kommunala tjänste- och
arbetskollektivavtalet (AKTA) där de största personalgrupperna är personal inom socialvården,
vårdpersonal inom hälsovården och personal inom småbarnsfostran. Undervisningspersonal,
lärare, omfattas av tjänste- och arbetskollektivavtalet för undervisningspersonal (UKTA),
läkare som arbetar vid kommuner och samkommuner omfattas av tjänstekollektivavtalet för
läkare (LÄKTA) och teknisk personal av tjänste- och arbetskollektivavtalet för teknisk personal
(TS). Dessutom finns arbetskollektivavtalet för timavlönade (TIM-AKA). Tjänste- och
arbetskollektivavtalen för musiker omfattar musiker och kapellmästare vid stadsorkestrar och
arbetskollektivavtalet för skådespelare omfattar skådespelare vid stadsteatrarna (KT
Kommunarbetsgivarna, 2019a).
Till exempel i AKTA, Det allmänna kommunala tjänste- och arbetskollektivavtalet, avtalas i
§6 om lönesättningen. Huvuddragen är att lönesystemet bygger på en uppgiftsrelaterad lön där
det förutom erfarenhetstillägg också kan beviljas individuellt tillägg och resultatbonus.
Dessutom kan arbetsgivaren betala engångsarvoden och andra tillägg och ersättningar som
anges särskilt i AKTA (KT Kommunarbetsgivarna, 2019a). I praktiken har kommunen som
arbetsgivare alla möjligheter att via lönesättningen öka kommunens dragningskraft och belöna
22

Marie Westerholm

redan anställda genom olika lönetillägg. Eftersom många kommuner även dras med krav på att
strama ekonomin är det en ständig balansgång – höja löner eller belöna enskilda anställda och
genom dessa åtgärder bidra till att förbättra personalsituationen eller välja att betona åtgärder
som balanserar ekonomin även om personalsituationen eventuellt lider som följd.
Statistikcentralen offentliggör årligen lönestatistik för kommunsektorn. Medianlönen för
ordinarie arbetstid för heltidsanställda inom kommunsektorn var 2834 euro år 2018 medan den
genomsnittliga lönen för ordinarie arbetstid var 3105 euro i månaden. Av de kommunalt
anställda var 81 % kvinnor. Medianinkomsten för kommunalt anställda kvinnor var 2771 euro
i månaden medan medianinkomsten för kommunalt anställda män var 3241 euro i månaden. Ur
statistiken framgår löneuppgifter som grundlön och totallön, men orsaken till skillnader mellan
grundlön och totallön framgår inte ur den publicerade uppgifterna. I totallönen kan ingå
ersättningar för mertidsarbete eller övertidsersättningar som till exempel ersättning för jour som
betalas åt läkare (Statistikcentralen, 2019). Ur statistiken kan inte utläsas i vilken grad
rekryteringsbonus eller engagemangstillägg utbetalats.

3.2 Arbetsvärdering och uppgiftsrelaterad lön
Då den uppgiftsrelaterade lönen fastställs är det centrala att genom en arbetsvärdering fastställa
hur krävande olika arbetsuppgifter är i förhållande till varandra. Olika metoder används för
denna arbetsvärdering. De kan grunda sig på överenskommelser ur kollektivavtal, vara
företagsbundna eller utföras av utomstående företag, men gemensamt är att grunden för
arbetsvärderingen är arbetsuppgifternas svårighetsgrad. Arbetets svårighetsgrad bedöms ofta
för en viss befattning i taget, men också metoder där arbetsuppgifterna värderas enligt
svårighetsgrad och inordnas i en lönetabell förekommer. Arbetsvärdering kan också ske genom
att arbetets svårighetsgrad värderas enligt olika kriterier som till exempel graden av ansvar
arbetsuppgiften innebär. Efter att arbetsvärderingen gjorts kan olika uppgifters kravnivå
jämföras sinsemellan och därmed inordnas i löneklasser (Murto, 2018, 58 – 59).
Då arbetsvärderingen genomförs är utgångsläget att olika arbeten har olika kravnivå och att
arbetets kravnivå innehållsmässigt kan beskrivas och mätas. Väsentligt är att arbetstagar- och
arbetsgivarparten kan nå en gemensam uppfattning om vad arbetets kravnivå innebär. Då
23

Marie Westerholm

arbetstagarnas subjektiva uppfattning om arbetets kravnivå kan variera från person till person
är det viktigt att arbetsvärderingen sker så objektivt som möjligt genom att använda olika mätare
eller kriterier. Inom kommunsektorn utvecklades arbetsvärderingen under 1990-talet med målet
att nå ett lönesystem där lönerna är rättvisa och samtidigt upplevs uppmuntrande. Utgångsläget
var en grundtanke om lika lön för lika arbete även om kommunsektorn har stött på utmaningar
då arbeten inom olika sektorer av verksamheten ska värderas och sektoröverskridande
värderingskriterier inte alltid är passande för värdering av arbete av mycket olika karaktär
(Turunen & Pasanen, 1997, 165 – 174).
I AKTA, Det allmänna kommunala tjänste- och arbetskollektivavtalet, avtalas om den
uppgiftsrelaterade lönen i §9 enligt vilken grunden för fastställandet eller överenskommelsen
av den uppgiftsrelaterade lönen för en tjänsteinnehavare eller arbetstagare i första hand är
arbetets svårighetsgrad. Arbetets svårighetsgrad bestäms efter en arbetsvärdering som grundar
sig på en uppgiftsbeskrivning som utarbetats i samarbete mellan arbetsgivaren och den anställde
eller en representant för de anställda. Arbetsbeskrivningarna för olika uppgifter ska vara
sinsemellan jämförbara så att uppgifterna kan värderas objektivt. Vid värderingen beaktas till
exempel de kunskaper som behövs i arbetet, arbetets omfattning, arbetsmiljön samt kraven på
samarbetsförmåga (KT Kommunarbetsgivarna, 2019b).
I UKTA, det kommunala tjänste- och arbetskollektivavtalet för undervisningspersonalen
beskrivs bedömningen av arbetets svårighetsgrad i allmänna termer:
”Vid bedömningen av arbetets svårighetsgrad beaktas det kunnande som behövs
i arbetet (kunskaper, färdigheter, omdöme), vilka verkningar arbetet har och
vilket ansvar det innebär (omfattning, varaktighet, ledarskap och inverkan på
verksamhetsförutsättningarna), vilken grad av samarbetsförmåga som behövs
(växelverkan, social kompetens) samt arbetsmiljön, om inte den behöriga
myndigheten beslutar tillämpa andra objektiva värderingsfaktorer som bestäms
på förhand.”
Dessutom ska faktorer som utbildning, chefsställning, extra uppgifter och extra ansvar tas i
beaktande i skapandet av värderingssystem på vilket den uppgiftsrelaterade lönen baseras (KT
Kommunarbetsgivarna, 2019b).

24

Marie Westerholm

3.3 Erfarenhetstillägg
Förutom den uppgiftsrelaterade lönen betalas i kollektivavtalen fastställda erfarenhetstillägg
som baseras på arbetstagarens individuella egenskaper. Med erfarenhetstillägg avses tillägg
som betalas på basis av hur länge arbetsförhållandet fortgått eller i vissa fall hur länge
arbetstagaren arbetat med motsvarande uppgifter för en annan arbetsgivare inom motsvarande
bransch (Murto, 2018, 63). Erfarenhetstillägget är ofta en viss procent av grundlönen som
betalas efter en graderad skala efter vissa antal år.
Inom AKTA beräknas ett arbetserfarenhetstillägg som är 3 % efter 5 års anställning och 8 % av
den uppgiftsrelaterade lönen efter anställning som varat minst 10 år. I TS, Kommunala tjänsteoch arbetskollektivavtalet för teknisk personal, är avtalat om erfarenhetstillägg i form av ett
branschtillägg som beräknas på den uppgiftsrelaterade lönen och utgör ett tillägg på 4 % efter
3 års anställning och 8 % efter 5 års anställning. Anställning inom motsvarande arbete tidigare
kan tillgodoräknas. Inom UKTA, benämns erfarenhetstillägget som årsbundet tillägg för
undervisningspersonal och tilläggets storlek varierar mellan olika undervisningssektorer. Som
exempel kan här nämnas ämneslärare, klasslärare, speciallärare och timlärare i huvudsyssla i
grundskolan som efter 5 år beviljas ett tillägg om 4 %, efter 8 år 4 %, efter 10 år 6%, efter 15
år 6 % och efter 20 år 6 % (KT Kommunarbetsgivarna, 2019b).

3.4 Individuellt tillägg
Med individuellt tillägg avses den del av lönen som är rörlig och baseras på arbetstagarens
prestation i förhållande till vissa förutbestämda kriterier vars uppfyllande bedöms av förmannen
med vissa mellanrum (Andersson-Stråberg et al., 2005, 94).
Jari Murto har undersökt 161 olika allmänbindande kollektivavtal för att få en uppfattning över
hur standardiserad användningen av individuella lönetillägg är i Finland. Av de granskade
avtalen konstaterades cirka 45 % innehålla individuella tillägg som baseras på en individuell
bedömning av den anställdes arbetsprestation. I kollektivavtalen finns bestämmelser om hur
stor andel av lönen det individuella tillägget kan utgöra samt hur ofta arbetsprestationen bör
utvärderas. Förmannen är den som utför värderingen av arbetstagarens insats, medan kriterierna
25

Marie Westerholm

för hur värderingen ska utföras kan finnas utskrivna i kollektivavtalet, vara företagsbundna eller
vara en kombination av dessa två ytterligheter (Murto, 2018, 189 – 190).
Lena Granqvist (2007) konstaterar i en kommentar i tidskriften Arbetsmarknad & Arbetsliv att
lokal lönesättning bidrar till att individens sociala kompetens förutom arbetsprestationen har
betydelse för hur lönesamtalet utfaller. Därmed blir individuella faktorer allt viktigare för att
förklara löneskillnader i ett system med individuell lönesättning. Teresia Andersson - Stråberg,
Johnny Hellgren och Magnus Sverke (2005) har i samma tidskrift beskrivit en studie där de
undersökt vilka faktorer som kan bidra till individers upplevelser av rättvisa i
lönesättningsprocessen inom landstinget i Sverige. För att lönesystemet med individuell
lönesättning ska kunna fungera som styrmedel med målsättningen ökad arbetsprestation, krävs
att de anställda accepterar kriterierna för fördelningen av lönemedlen och därmed kan uppleva
att det finns en rättvisa i lönesättningsprocessen. Individens uppfattning om lönerättvisa
grundas på hur principerna för lönesättning utvecklas och tillämpas, hurdan individens
löneutveckling bli samt hur de anställda behandlas under tiden då lönesättningen är aktuell.
Studien visade att bakgrundsfaktorer som arbetstagarnas personlighet, ålder eller
anställningsform hade mindre betydelse för upplevelsen av lönerättvisa. Arbetsklimatet med
tydliga målsättningar, god återkoppling på arbetsresultat, inflytande på det egna arbetet och
tillräcklig kännedom om lönekriterierna bidrog till upplevelsen av lönerättvisa. Om
arbetsbelastningen upplevdes för stor påverkade det upplevelsen av lönerättvisa negativt, ju
högre arbetsbelastning individerna upplevde, desto mera orättvis upplevde de proceduren kring
lönesättning, fördelningen av lönen och informationen on lönefrågor (Andersson-Stråberg
2005, Granqvist 2007).
Inom kommunsektorn finns i kollektivavtalen avtalat om möjligheten att bevilja individuella
tillägg. Beslut om beviljandet av ett individuellt tillägg tas av arbetsgivaren efter en utvärdering
av individens arbetsprestation. Det individuella tillägget kan beviljas som tidsbundet, men
vanligare är att tillägget beviljas tills vidare. Individuella tillägg inom kommunsektorn utgör
vanligen ingen stor del av totallönen. Enligt LÄKTA ska 3,5 % av den totala summan av de
årliga uppgiftsrelaterade lönerna reserveras för individuella tillägg för läkare och tandläkare vid
hälsocentraler. Storleken på det individuella tillägget som beviljas en enskild läkare beskrivs
inte närmare (KT Kommunarbetsgivarna, 2019b).

26

Marie Westerholm

3.5 Resultatbonus inom kommunsektorn
Resultatbonus är en belöning för arbetsgemenskapens gemensamma ansträngningar och
resultat. Samtidigt kan ett resultatbonussystem bidra till att rikta de anställdas insatser mot ett
önskvärt arbetsresultat och fungera som ett styrmedel i och med att vetskapen om en eventuell
resultatbonus kan öka de anställdas motivation att nå ett uppställt mål (Johansson & Juutti,
1983, 20 – 25, 71 – 72).
Statistikcentralen samlar årligen in uppgifter över kommunala löneuppgifter, men publicerar
endast uppgifter över genomsnittlig lön för ordinarie arbetstid, genomsnittlig grundlön och
genomsnittlig

totallön.

Enligt

överaktuarie

H.

Udd,

Statistikcentralen

(personlig

kommunikation 29.8.2019) ingår i totallönen förutom lön för ordinarie arbetstid även ersättning
för övrig arbetstid som övertids- och mertidsarbete, men inte uppgifter om resultatbonus.
Statistikcentralen publicerar inte uppgifter över kommunsektorns resultatbonus, men
Kommunarbetsgivarna har publicerat dessa.
Enligt kommunarbetsgivarnas lönestatistik betalade 25 arbetsgivare inom kommunsektorn
resultatbonus till personalen i oktober 2018, vilket motsvarar 6 % av kommunerna.
Resultatbonus omfattade cirka 27 000 personer, vilket motsvarar 5,6 % av personalen inom
kommunsektorn. Resultatbonusarna var 0,21 % av lönesumman vilket innebär ett medeltal på
929€ per person och år (KT Kommunarbetsgivarna, 2019c).
Helsingfors stad är en av de kommunala arbetsgivare vars personal omfattas av ett
resultatbonussystem. Enligt Helsingfors stads direktiv för resultatbonus är syftet med
resultatbonussystemet att stödja uppnåendet av stadsstrategiska mål och andra viktiga
resultatmål och uppmuntra till kontinuerlig utveckling av verksamheten. Systemet bidrar också
till att motivera personalen att engagera sig. Stadsledningen beslutar årligen vilka
tyngdpunktsområden som särskilt betonas. Summan som kan riktas till resultatbonusar är högst
4 % av den årliga lönesumman (Tulospalkkiojärjestelmä 2019 alkaen, 2 – 4).

27

Marie Westerholm

3.6 Andra avtalsenliga engångsarvoden, tillägg och ersättningar
I AKTA, Det allmänna kommunala tjänste- och arbetskollektivavtalet, finns beskrivet tre olika
typer av andra avtalsenliga engångsarvoden och tillägg och ersättningar; engångsarvoden,
rekryteringstillägg och språktillägg.
Med engångsarvode avses en ersättning som kan betalas till en arbetstagare efter att
arbetsgivaren ansett det motiverat. Ett engångsarvode fungerar som en belöning då
arbetsgivaren vill belöna en enskild arbetstagare eller en hel arbetsgemenskap.
Rekryteringstillägg är tidsbegränsat och kan vara motiverat som ett sätt att locka sökande om
det finns svårigheter att rekrytera personal. Ur arbetsavtalet eller ett särskilt beslut framgår hur
länge rekryteringstillägget betalas och också grunderna för tillägget.
Språktillägg beviljas enligt grunden att den anställde utöver sitt modersmål behärskar det andra
inhemska språket, samiska eller teckenspråk och i sitt arbete aktivt använder sig av dessa
kunskaper. Arbetsgivaren avgör i vilka uppgifter språktillägget ska betalas, storleken på
språktillägget och hur språkkunskaperna ska visas.
I TS och UKTA finns dessutom avtalat om fjärrortsersättning som övergångsbestämmelser. I
UKTA finns särskilda bestämmelser om stödundervisningsarvode, arvode för elevhandledning,
arvode för skötsel av annan lärares timme utöver egen undervisning samt arvode för förhör av
privatelev (KT Kommunarbetsgivarna, 2019b).

3.7 Genomsnittlig totallön i kommuner
Enligt lönestatistik från 2018 varierar den genomsnittliga totallönen väsentligt mellan olika
avtalssektorer inom kommunen. I totallönen ingår lönen för regelbunden arbetstid samt tillägg
som ersättningen för mertids- och övertidsarbete. Medan den genomsnittliga totallönen i
kommunen är 3215€ är genomsnittslönen inom AKTA 2843€, UKTA 3878€, TS 3289€ och
LÄKTA 7612€ (KT Kommunarbetsgivarna, 2019c).

28

Marie Westerholm

3.8 Alternativa belöningsformer
Personal kan belönas på andra sätt än det som direkt syns på lönekvittot. Genom en väl vald
belöningsstrategi kan arbetsgivaren locka rätt typ av anställda och samtidigt locka dem att
stanna hos arbetsgivaren och att utföra sitt arbete med goda resultat. Inom privata sektorn har
företagsledningen ett brett spektrum av belöningsformer till förfogande – få av dem används
aktivt inom kommunerna.
Arbetsgivaren kan erbjuda sina anställda tillgång till fjällstugor, belöna med resor eller
bonusprogram i form av optioner att köpa aktier i företaget. Bostadsförmån, bilförmån eller
telefonförmån beskattas, men erbjuder ändå en form av belöning för den anställde.
Arbetsgivaren kan erbjuda månadskort till kollektivtrafiken eller gratis parkeringsplats i
anslutning till arbetet. Arbetsgivaren kan erbjuda sina anställda datorer eller andra tillbehör som
behövs för att arbetstagaren lätt ska kunna utföra sina arbetsuppgifter på distans. Även om
arbetsgivaren har en lagstadgad skyldighet att erbjuda sina anställda arbetshälsovårdstjänster
kan arbetsgivaren välja att utöka dessa tjänster genom att ge tillgång till specialistsjukvård eller
rehabilitering på arbetsgivarens bekostnad. Kultursedlar eller idrottssedlar har blivit allt
vanligare och arbetsgivaren kan välja att erbjuda sådana till olika värden med beaktande av
beskattningsregler. Lunchförmån är vanligt förekommande, men arbetsgivaren kan också bjuda
på kaffet eller förse arbetsplatsens kylskåp med mellanmål. Förutom ovan nämnda materiella
exempel kan arbetsgivaren välja att medvetet betona immateriella förmåner som flexibel
arbetstid, möjlighet till deltidsarbete eller möjlighet att arbeta längre dagar som kompenseras
genom extra sammanhållen ledighet. Då arbetstagaren upplever att arbetsgivaren är flexibel
kan detta motivera arbetstagaren att vara lojal mot arbetsgivaren i sin tur. Arbetsgivaren kan
välja att bekosta extra pensionsförsäkringar åt sina arbetstagare, en form av ekonomisk belöning
som realiseras åratal eller årtionden senare (Hakonen, 2014, e-bok som saknar sidnummer).
Eftersom Nylands tre största städer samtidigt står för största delen av de kommunala
arbetsförhållandena i Nyland är det informativt att granska hurdana personalförmåner dessa
städer erbjuder sina anställda samtidigt som en redovisning för någon mindre nyländsk
kommuns motsvarande utbud är på sin plats.
Helsingfors stad erbjuder sina anställda medlemskap i stadens personalkassa som kan erbjuda
förmånliga krediter, möjlighet att ansöka om att få hyra en personalbostad, subventionerad
29

Marie Westerholm

lunch på personalrestauranger, tillgång till arbetshälsovård till stöd för upprätthållandet av
arbetshälsan, subventionerat pris på månadskort till kollektivtrafiken eller alternativt ett
ekonomisk bidrag för inhandlandet av cykel, tillgång till citycyklarna, subventionerade
entréavgifter till utvalda museer och simhallar samt tillgång till stadens personalklubbar.
Helsingfors stad lyfter fram de goda semesterförmånerna inom kommunala sektorn och belönar
anställda för långvarig tjänstgöring med extra semester eller ekonomisk belöning (Helsingin
kaupunki, 2019a).
Esbo stad erbjuder sina anställda hjälp med att hitta bostad bland stadens hyresbostäder, bidrar
ekonomiskt då anställda önskar fortbilda sig på egen tid, subventionerar månadsbiljetten för
kollektivtrafik och subventionerar kostnaden för personallunchen. Genom motions- och
kulturförmån via betalningsmedlet SporttiPassi kan den anställde årligen använda en förmån
om 120euro medan inträdet till stadens simhallar är gratis. Personalhälsovården fokuserar på
förebyggande arbete och genom att inom många sektorer tillämpa flexibla arbetstider stöder
arbetsgivaren personalen i att hitta balans mellan arbetliv och fritid. Även Esbo stad lyfter de
goda semesterförmånerna inom kommunsektorn. De anställda ges subventionerade
användningsrättigheter till Microsofts program (Espoon kaupunki, 2019a).
Vanda stad erbjuder sina anställda hjälp att hitta bostad bland stadens personalbostäder,
subventionerar biljettpriset inom kollektivtrafik, subventionerar kostnaden för personallunch
samt erbjuder utökad arbetshälsovård i form av allmänläkartjänster vid behov. På fritiden kan
den anställde utnyttja möjligheten att delta i olika motionsgrupper vars avgifter staden
subventionerar för sina anställda. Dessutom erbjuds biljetter till nedsatt pris till
kulturevenemang som opera, biograf och teater (Vantaan kaupunki, 2019b).
Vid en sökning efter personalförmåner eller motsvarande finskspråkiga term henkilöstöedut på
de nyländska kommunernas hemsidor visar det sig att de minsta kommunerna Pukkila,
Mörskom Lappträsk, Askola, Borgnäs, Ingå, Sjundeå, Hangö och Högfors inte har publicerat
information om de anställdas personalförmåner på sina hemsidor. Detta kan betyda att dessa
kommuner inte erbjuder sina anställda andra än avtalsenliga förmåner. Det är inte uteslutet att
personalförmåner ändå förekommer också i dessa mindre kommuner. Den till invånarantalet
minsta kommunen som listat sina personalförmåner på hemsidan är Grankulla stad med 9615
invånare. Grankulla stad erbjuder sina anställda en motiverande lönesättning som består av en
konkurrenskraftig individuell lönedel, motivationstillägg och för dem som arbetar med
30

Marie Westerholm

kundtjänst dessutom språktillägg. Även Grankulla erbjuder kultur- och motionstjänster via
ePassi och personalbiljettförmån om 110 euro per år. Personalen kan ansöka om tjänstebostad
och har avgiftsfri tillgång till stadens simhall. Lunchen i personalmatsalarna är subventionerad.
Dessutom erbjuder Grankulla stad sina anställda premieledigheter vid lång anställningstid
(Kauniainen 2019).
Också Sibbo kommun är en av de mindre kommunerna i Nyland, till invånarantalet sett. Sibbo
kommun erbjuder sina anställda lunchförmån i form av subventionerad lunch i
personalmatsalen, beaktar de anställdas behov av att hitta en balans mellan arbetet och fritiden
genom att möjliggöra också deltids- och distansarbete, tillhandahåller moderna arbetsredskap
och erbjuder också motions- och kulturförmån förutom möjlighet att delta i ledda
motionsgrupper. Sibbo kommun har även ett antal personalbostäder för uthyrning (Sibbo
kommun 2020).

31

Marie Westerholm

4 Motivationsfaktorer
4.1 Herzbergs tvåfaktorsteori
Den grundläggande tanken ur behovsteoretiskt perspektiv är att mänskligt beteende kan vara
åtminstone delvis påverkbart av yttre faktorer, men att människans beteende i ännu högre grad
styrs av mänskliga behov (Ahl 2007). Frederick Herzberg presenterade i boken The Motivation
to Work (1959) en teori som är känd som tvåfaktorsteorin eller motivation-hygienteorin där han
myntade tanken att förhållanden på arbetsplatsen kan uppdelas i två grupper: hygienfaktorer
som sänker arbetstagarens motivation ifall de är otillfredsställande och motivationsfaktorer som
däremot ifall de förekommer höjer arbetsmotivationen. Teorin anses inspirerad av Abraham
Maslows behovstrappa, behovshierarki eller behovspyramid från 1943, med skillnaden att
Maslows teori beskrev människans behov som helhet, medan Herzberg koncentrerade sig på
frågor kring arbete och arbetsmiljö. Herzberg byggde sin teori kring människans behov av att
växa, att utvecklas, medan Maslows teori beskriver människans inneboende behov av
självförverkligande (Ahl 2007).
Då faktorer som påverkade arbetstrivseln identifierades märkte Herzberg att vissa faktorer
främst rörde omgivningen där arbetet utfördes (eng: ”conditions that surround the doing of the
job”). Dessa definierades som hygienfaktorer (eng: hygiene factors) och omfattar övervakning
och ledarskap, mellanmänskliga relationer, fysisk arbetsmiljö, lön, policy och administration,
förmåner och säkerhet. Med motivationsfaktorer (eng: motivators) menar Herzberg faktorer
som om de förekommer ökar motivationen hos arbetstagarna eftersom de ger individen en inre
tillfredsställelse. Motivationsfaktorer är individens framgång, erkännande, arbetets innehåll, det
ansvar arbetet innebär och möjligheten till avancemang
(Herzberg, 1959, 113 – 119).
Herzberg och hans medarbetare intervjuade industriarbetare och bokförare inom olika företag i
Pittsburg och identifierade faktorer som leder till positiva eller negativa attityder till arbetet.
Även om arbetslivet idag inte motsvarar förhållandena 1959 är tvåfaktorsteorin ändå intressant
och kan hjälpa förståelsen av vad som får personer att trivas med sitt arbete.
Abraham H. Maslow (1970) presenterar sin teori som ’a theory of human motivation’, en
motivationsteori där människan har grundläggande fysiska behov som måste uppnås först för
32

Marie Westerholm

att människan ska kunna sträva vidare mot nästa nivå som kallas trygghetsbehov, mot sociala
behov, vidare mot behov av uppskattning för att slutligen kunna nå den femte nivån, den av
självförverkligande. Även om arbetet i sig är ett medel att få de fysiska, trygghetsbehoven och
de sociala behoven uppfyllda kan arbetet främst innebära ett sätt att nå nivå fyra i Maslows
behovstrappa där behoven av uppskattning kan vara till exempel en strävan att uppnå
tillräcklighet, kompetens, förtroende, status, berömmelse och erkännande (Maslow 1970, 35 –
51).
Niklas Hansen och Daniel Hermansson har beskrivit sin studie av fenomenet erkännande på en
arbetsplats i syfte att genom djupintervjuer och observation öka förståelsen av själva
erkännandeprocessen. Studien resulterar i en beskrivning av erkännandets yttrandeformer som
kunde urskiljas som personbundna eller refererande till personens arbetsinsats. Erkännandets
yttrandeformer kan vara i form av återkoppling, uppskattning, stöd, bekräftelse och socialt
umgänge. Avsändaren av erkännandet kan vara ledningen, medarbetare, leverantörer eller
kunder. Hansen och Hermansson beskriver att erkännande kan förmedlas på olika sätt; som
informatoriskt erkännande där formen kan vara ord, kroppsspråk, via elektronisk media eller
genom att personer erhåller ett större handlingsutrymme eller får erkännande i form av ökade
resurser som lönepåslag. Som konsekvenser av erkännandet uppgavs ett högre upplevt
välmående hos personalen och en högre motivation i arbetet (Hansen & Hermansson, 2013, 61
- 67).
Erkännande i olika former är varianter av motivationsfaktorer för den redan anställda. Eftersom
kommunala arbetsförhållanden eller tjänster tillsätts efter en ansökningsprocess som innefattar
arbetsplatsannonsering på kommunens nätsidor eller via tjänsten kuntarekry.fi och dessutom
ibland i tidningar eller andra medier är utformningen av arbetsplatsannonsen av vikt för hur
lockande kommunen visar sig vara i konkurrensen om potentiella sökande. Genom att redan i
annonsen lyfta fram olika motivationsfaktorer kan kommunens dragningskraft ökas.

4.2 Motivationsfaktorer som lockelser i arbetsplatsannonser
Ur Herzbergs tvåfaktorteoriperspektiv kan det tänkas vara oväsentligt ifall en anställd får en
ekonomisk bonus i anslutning till anställningen, en rekryteringsbonus, eller en bonus efter en
viss tid som erkännande för att arbetsförhållandet fortgått en viss tid, en engagemangsbonus.
33

Marie Westerholm

Detta eftersom lön som sådan enligt tvåfaktorsteorin räknas som en hygienfaktor och en
löneökning endast kan motivera personen för en viss tid medan motivationsfaktorer som
erkännande, ansvar och avancemangsmöjligheter i längden har större betydelse. Då en kommun
söker personal kan rekryteringsbonusen eller engagemangsbonusen ändå innebära den
avgörande faktorn då en arbetssökande väljer mellan olika alternativa arbetsgivare. Efter att
anställningen har inletts har andra motivationsfaktorer med största sannolikhet större betydelse
för hur länge en person väljer att stanna hos arbetsgivaren än en mindre löneökning. Hur
långvarig en anställning blir kan också bero på egenskaper hos den anställde – vissa har större
behov av långsiktighet och trygghet medan andra vågar söka sig nya vägar utan större reflektion
eller rädsla för det okända.
Även om tvåfaktorsteorin har kritiserats för begreppsmässiga och metodologiska problem
argumenterar Daniel A. Sachau i en artikel från 2007 för att tvåfaktorsteorin förtjänar sin plats
ännu idag. Teorin kan bäst förstås som en allmän ram för att förstå upplevelsen av dubbelheten
i känslor som tillfredsställelse och missnöje, lycka och olycka och därmed ha sin plats inom
positiv psykologisk forskning. Tvåfaktorsteorin kan förklara sambandet mellan pengar och
lycka och varför detta samband inte är linjärt. De som har sina grundläggande behov uppfyllda
blir inte på längre sikt lyckligare av större ekonomisk kompensation. Genom att däremot
erbjuda psykologiska tillväxtmöjligheter kan medarbetarnas egen motivation och upplevd
arbetstillfredsställelse ökas på sikt (Sachau, 2007, 389 – 390).
Vid den kommande granskningen av arbetsplatsannonser visar det sig i vilken grad de
nyländska kommunerna använt sig av olika motivationsfaktorer som lockelser i sin annonsering
den 1.9.2019. Förutom lönemässiga lockelser torde arbetsinnehållsmässiga faktorer kunna
urskiljas liksom faktorer som härrör sig till arbetstid och också skillnader mellan olika sektorer
och yrkesgrupper kan komma fram. Då de berörda kommunernas styrdokument som
kommunstrategi eller personalberättelse studeras kan dessutom konstateras ifall kommunerna
redan på strateginivå tagit ställning till användandet av olika lockelser för att garantera
tillströmningen av personal.

34

Marie Westerholm

4.3 Internationell ansats kring lön och motivation
De komplexa relationerna mellan löner, motivation och prestation är aktuella vid lönesättning
– hur mycket motiveras den anställda av den ekonomiska ersättning som utbetalas i form av lön
och vilken är den optimala lönenivån för att garantera goda arbetsinsatser? Taylor och Taylor
(2011) undersökte detta tema i en studie där målsättningen var att utveckla en modell för att
fastställa förhållandet mellan löner, motivation och insats inom offentlig sektor. Materialet för
studien var data från 15 olika länder i fyra världsdelar: Asien, Europa, Nordamerika och
Oceanien. Antalet respondenter var närmare 10 000 heltidsanställda inom offentlig sektor. Det
visade sig att offentligt anställda i många av de undersökta länderna hade uppnått en lönenivå
som var bättre än motsvarande inom privat sektor och därmed underminerade myten om att
offentligt anställda är underbetalda. Ett positivt samband hittades mellan lön och arbetsinsats,
vilket stöds i annan litteratur kring motiverande lönesättning och arbetsinsats även inom
offentlig sektor. Dessutom konstaterades god arbetsmotivation leda till önskvärda
beteendemässiga konsekvenser som utföll i goda arbetsresultat. Även om samband mellan
lönenivå, arbetsmotivation och arbetsinsats hittades konstaterades samtidigt studien ha
begränsningar eftersom data från olika länder inte är fullständigt jämförbara på grund av att
ländernas offentliga sektorer ser olika ut samtidigt som datamaterialet ansågs litet (Taylor &
Taylor, 2011). Även det finländska systemet har sina särdrag och därför kan inte internationell
forskning

nödvändigtvis

direkt

appliceras

på

den

finländska

offentliga

sektorn.

Löneutvecklingen inom offentliga sektorn i Finland har traditionellt varit långsammare än inom
privata sektorn, men har istället erbjudit anställningstrygghet och förmåner som goda
semesterförmåner.
Ett annat perspektiv på temat arbetsinsats inom offentlig sektor är att välja en organisatorisk
utgångspunkt då inverkan av bestraffningar eller belöningar på organisationens prestanda
granskas. Brewer och Walker (2012) undersökte temat genom att i början av 2000-talet granska
offentliga organisationer i England och där hurudan uppfattning chefer har om påståendet att
begränsade möjligheter att påverka anställningar har en negativ inverkan på organisationens
resultat. Den starka anställningstryggheten inom offentlig sektor har ansetts innebära
begränsningar för organisationen och resultatlön har ansetts fungera dåligt inom offentlig
sektor. Först undersöktes resultaten av personalbegränsningar på organisatoriska resultat på
organisationsnivå; sedan jämfördes uppfattningar hos chefer i olika nivåer av organisationerna.
Den övergripande slutsatsen från denna studie var att de offentliga organisationernas resultat
35

Marie Westerholm

skadas av begränsningarna att vid behov kunna avsluta en dåligt presterande chefs
anställningsförhållande. Belöningarnas inverkan på organisationens resultat varierade från att
ha ingen effekt till att ha en positiv effekt på resultatet. Även i denna studie konstaterar
artikelförfattarna att forskningsresultaten är en produkt av miljön som studerats, i detta fall
omständigheter hos engelska lokala myndigheter (Brewer & Walker, 2012). Finländsk
verklighet är en annan, men även i Finland har offentliga sektorn traditionellt erbjudit god
anställningstrygghet, även för mindre bra presterande individer.
Inställningen till hur viktig en bra ekonomisk ersättning för arbetsinsatsen är, hur viktig
möjligheten till tillräcklig fritid är och hur stark arbetsmotivationen är kan också studeras med
utgångspunkt i den anställdes ålder, kön samt karriärens längd, som en grupp forskare i USA
har gjort genom att be personal vid olika rekreationsanläggningar svara på ett frågeformulär.
De anställda grupperades enligt generation där den äldre kallades babyboomers och
representanter för deras barn, generation X. Studien kan ge chefer bättre möjligheter att möta
personal i olika ålder på rätt sätt. Resultaten visade att många är lojala mot sin arbetsgivare och
anställningsförhållandena hade i medeltal räckt i 18 år. Den äldre generationen hade starka
orsaker att stanna i arbetsförhållandet som till exempel uppnådda löneförmåner. Den yngre
generationen som kallades generation X hade större tendenser att byta karriär än de äldre. Även
denna studie är en produkt av miljön, denna gång USA och

där specifikt

rekreationsanläggningar (Tang et al., 2012). Ändå kan motsvarande lojalitet vara en
generationsfråga också i andra delar av världen och vara e faktor att beakta vid rekryteringen.
Då denna avhandling pro gradu beskriver en finländsk verklighet med ytterligare begränsning
genom att perspektivet är nyländskt är forskning utförd i andra miljöer och samhällsmodeller
av mindre relevans och ägnas därför endast begränsat med utrymme.

36

Marie Westerholm

5 Upplägg och genomförande
5.1 Forskningsdesign
Genom att analysera innehållet och utformningen av de arbetsplatsannonser som var
lediganslagna den 1.9.2019 i de nyländska kommunerna ges förutsättningarna för att som en
tvärsnittsstudie ta ställning till förekomst eller icke förekomst av ekonomiska eller andra typer
av motivationsfaktorer i dessa annonser. Genom att systematiskt granska hur annonserna var
utformade vid detta tillfälle ges möjlighet att ta ställning till hur vanligt förekommande
användningen av olika lockelser är och att hitta skillnader i användandet av lockelser mellan
olika kommuner.
Alan Bryman (2002) definierar tvärsnittsdesign som en metod där data från många fall samlas
in vid en viss tidpunkt i syfte att komma fram till en uppsättning kvantitativa data med koppling
till en eller flera variabler som sedan granskas i avsikt att kunna upptäcka mönster när det gäller
olika slags samband (Bryman 2002, 56 – 64). Eftersom materialet som analyseras består av
arbetsplatsannonser från Nylands 26 kommuner samt dessutom två samkommuner är antalet
kommuner som är representerade i materialet rätt omfattande, även om kommunerna
representerar endast en liten del av Finlands kommuner. Antalet arbetsplatsannonser uppgår till
576 stycken, vilket innebär att datamaterialet är omfattande. Ändå kan nackdelen med
tvärsnittsdesign, att metoden endast beskriver en viss tidpunkt, inte förbises.
Anställandet av en person tills vidare är ett större åtagande för kommunen än anställandet av
en vikarie och därmed är det naturligt att kommunen lägger mera energi på en annons där en
fast anställd person söks än för att locka en vikarie. Därför ser jag det som motiverat att
koncentrera mig på de anställningsförhållanden som lediganslås tills vidare eller som ordinarie
tjänster.
Genom att utöka studien till en granskning av kommunernas kommunstrategi eller
personalberättelse ur synvinkeln att reda ut i vilken grad kommunerna rapporterar svårigheter
att hitta personal, vilka sektorer detta i så fall gäller samt hurdana strategier kommunerna valt
för att locka personal, ifall sådana finns utskrivna, ges möjlighet att hitta eventuella samband
mellan beslut på strateginivå samt användningen av lockelser i arbetsplatsannonserna.
Dessutom kan eventuellt bakomliggande orsaker till användningen av dessa lockelser härledas.
37

Marie Westerholm

På större orter, men speciellt i Nyland, har personalen många möjligheter att byta arbetsgivare
och det innebär att konkurrensen om personalen tidvis är hård. Pendlingsavståndet till
närkommunerna är ofta överkomligt och inom flera kommunala branscher förekommer
åtminstone tidvis personalbrist, vilket gör att tröskeln att byta arbetsgivare kan vara lägre än
den skulle vara ifall utbudet av lediga arbetsplatser inom egna branschen vore begränsat och
arbetsvägen längre. Därför är olika belöningssystem eller andra motivationsfaktorer vid
rekrytering speciellt aktuella i Nyland. Med dessa motiveringar uppbackas beslutet att begränsa
studien till de nyländska kommunerna. En annan orsak till begränsningen är praktisk, resursmässig. I detta sammanhang, avhandling pro gradu, finns inte möjligheter att granska en
större mängd annonser och kommun- eller personalrapporter än de valda som utgörs av 576
arbetsplatsannonser och 26 kommuners och två samkommuners styrdokument.
Valet av tidpunkt för då arbetsplatsannonserna studeras, den 1.9.2019, motiveras med att
semestertider i kommuner inte är lämpliga att välja eftersom antalet annonser i så fall kunde
vara mindre än normalt. I september har arbetet inletts efter sommarsemestersäsongen och
antalet lediganslagna befattningar kan anses motsvara en normal situation. Det skulle vara
intressant att ta reda på hur arbetsplatsannonser förändras över tid. Det är ändå en faktor som
denna undersökning inte omfattar. Denna studie ger en ögonblicksbild av i vilken mån de
nyländska kommunerna vid en viss tidpunkt använder sig av olika former av lockelser i sin
arbetsplatsannonsering.
Då datamaterialet denna avhandling pro gradu baseras på är begränsat till ett visst geografiskt
område, de nyländska kommunerna, och också är avgränsat vad gäller tidpunkt, begränsas
samtidigt generaliserbarheten. Som Esaiasson et al. (2012) konstaterar får beslutet att gräva där
man står, att studera fenomen i närmiljön ett pris när det gäller att generalisera resultaten.
(Esaiasson et al. 2012, 155). Det är inte sannolikt att resultaten kan generaliseras till hela
Finland eller ännu vidare, till kommunala branscher i de nordiska länderna. Ifall studien visar
att de större kommunerna i Nyland tenderar att använda sig av lockelser i högre grad än mindre
kommuner, är det däremot möjligt att kunna anta att motsvarande tendenser kan finnas i större
städer på andra håll i Finland som till exempel i Tammerfors, Uleåborg eller Åbo som motsvarar
Esbo och Vanda till befolkningsmängd och samtidigt fungerar som centralort i sina regioner på
motsvarande sätt som städerna i huvudstadsregionen. På samma sätt kan, ifall studien visar att
landsbygdskommuner i Nyland sällan använder sig av lockelser vid rekryteringen, resultatet
38

Marie Westerholm

antas motsvara situationen på landsbygden också i andra delar av Finland. Som i avsnitt 2.2.
beskrivs också i siffror är Nyland ett landskap som består av kommuner som har mycket
varierande förhållanden, små kommunen, stora städer, landsbygd och tätorter. Nyland kan
tänkas vara ett Finland i miniatyr och därmed kanske resultaten från denna studie kan spegla
förhållanden som inte är alldeles främmande även på andra håll i landet.
De nyländska kommunerna har en rekryteringspolitik som med all sannolikhet inte förändras
över en natt. Det är ändå omöjligt att med utgångspunkt i denna studie konstatera ifall
kommunernas användning av olika former av lockelser inom rekryteringen förändras över tid.
I allmänhet sker förändring långsamt. Som Peter Santeson-Wilson (2009) beskriver, möter en
förändringsvillig politiker ofta på motstånd, ett motstånd som kan vara svårt att häva på grund
av att det är lätt att fokus riktas mot de negativa följderna, uppoffringarna, som måste göras
inför förändringen omedelbart, medan de positiva följderna av förändringen inte är självklara
och vinsterna dessutom följer med en viss fördröjning (Erlingsson & Santesson – Wilson, 2009,
41). En avgörande förändring av yttre omständigheter kan påtvinga fram en förändring. Ifall en
genomgripande reform av social- och hälsovården genomförs kan rekryteringen av personal
övergå till större organisationer, landskap eller motsvarande. Då finns en möjlighet att en stor
förändring inom personalrekryteringen genomförs med snabb tidtabell. Även diskussionen
kring personalstyrkan inom äldreomsorgen och ett därpå följande plötsligt ökat
rekryteringsbehov kan leda till att arbetsgivaren påtvingas kreativa lösningar för att trygga sin
personaltillgång. Regeringens proposition RP 4/2020 rd behandlar temat.

5.2 Datainsamlingsmetod
I denna undersökning består materialet av arbetsplatsannonser som samlades in veckan som
föregick den 1.9.2019 och en dubbelkontroll gjordes den 1.9.2019 för att få med alla annonser.
Data söktes via de 26 nyländska kommunernas hemsidor som ofta ledde vidare till tjänsten
kuntarekry.fi. Tjänsten kuntarekry.fi erbjöd alternativet att begränsa sökningen till tjänster eller
befattningar som var lediganslagna tills vidare, vilket underlättade arbetet. De
arbetsplatsannonser som hittades via kommunernas egna nätsidor innebar en manuell
genomgång av alla annonser för att gallra ur dem som gällde tjänster eller befattningar som var
lediganslagna tills vidare. Förutom dessa 26 kommuner var en del arbeten lediganslagna i
39

Marie Westerholm

samkommuns namn. Keski-Uudenmaan sote -kuntayhtymä benämns med förkortningen
Keusote. Keusote ansvarar sedan 1.1.2019 för arrangerandet och producerandet av social- och
hälsovårdstjänster för de nyländska kommunerna Borgnäs Hyvinge, Mäntsälä, Nurmijärvi,
Träskända, och Tusby. Perusturvakuntayhtymä Karviainen arrangerar och producerar socialoch hälsovårdstjänster för medlemskommunerna Högfors och Vichtis.
I praktiken valde jag att kopiera arbetsplatsannonserna i sin helhet till ett elektroniskt dokument
som jag sedan skrev ut i pappersform. Eftersom arbetsplatsannonserna finns sparade i
elektronisk form finns möjlighet att genomföra dataanalys också genom att använda elektronisk
genomsökning av materialet med hjälp av sökord, även om jag inte i detta skede har planerat
att utnyttja denna möjlighet. Det totala antalet insamlade arbetsplansannonser blev 576 stycken.
Som ur tabell 2 nedan framgår, utmärker sig Helsingfors stad genom att stå för 260 av det totala
antalet lediganslagna befattningar. Esbo 86, Keusote 50 och Vanda med 47 annonser bildar en
andra storleksmässig grupp medan övriga kommuner varierar mellan 0 och 19 lediganslagna
befattningar.
Tabell 2 Kommun, kommunnummer samt antalet arbetsplatsannonser 1.9.2019
Kommunnamn

kommunantal
nummer annonser
018
1
049
86
078
2
091
260
106
2
149
2
186
6
224
1
235
14
245
19
257
14
407
1
444
11
434
13
504
0
505
1
543
4
611
0
638
12
616
0
710
6

Askola
Espoo - Esbo
Hanko - Hangö
Helsinki - Helsingfors
Hyvinkää - Hyvinge
Inkoo - Ingå
Järvenpää - Träskända
Karkkila - Högfors
Kauniainen - Grankulla
Kerava - Kervo
Kirkkonummi - Kyrkslätt
Lapinjärvi - Lappträsk
Lohja- Lojo
Loviisa - Lovisa
Myrskylä - Mörskom
Mäntsälä
Nurmijärvi
Pornainen - Borgnäs
Porvoo - Borgå
Pukkila
Raasepori - Raseborg
40

Marie Westerholm

Sipoo - Sibbo
Siuntio - Sjundeå
Tuusula - Tusby
Vantaa - Vanda
Vihti - Vichtis
Keusote
Perusturvakuntayhtymä Karviainen
Lediganslagna befattningar, sammanlagt

753
755
858
092
927
998*
999*

5
6
6
47
6
50
1
576

*fiktivt kommunnnummer

Studien utökas med en granskning av kommunernas kommunstrategier eller personalrapporter
ur synvinkeln att reda ut i vilken grad kommunerna rapporterar svårigheter att hitta personal,
vilka sektorer detta i så fall gäller samt hurdana strategier kommunerna valt för att locka
personal, ifall sådana finns utskrivna. I de fall inget finns utskrivet är antagandet att kommunen
på strateginivå inte tagit ställning till användningen av lockelser för att säkra personaltillgång.
I praktiken kan det ha uppstått en praxis som inte grundar sig på strategisk styrning
Insamlingen av kommunstrategier eller personalrapporter gjordes genom en sökning via de
nyländska

kommunernas

hemsidor

samt

de

två

samkommunernas

hemsidor.

I

källförteckningen finns de nyländska kommunernas web-adresser listade. I de fall hemsidan
inte innehåller information om kommunstrategi är antagandet att ett sådant dokument inte finns
tillgängligt. Avsaknaden av elektroniskt tillgängliga aktuella kommunstrategier utesluter inte
att dessa kan vara publicerade i annan form, till exempel finnas tillgängligt i pappersform på
kommunkansliet eller motsvarande plats.

I denna studie begränsas urvalet ändå till de

dokument som finns tillgängliga i elektronisk form. Som sökord användes; kuntastrategia eller,
kommunstrategi. I de fall sökningarna inte gav resultat gjordes ännu en sista sökning med
sökorden strategia och strategi. Då en del kommuner i Nyland bildat samkommuner som
hanterar och producerar social- och hälsovårdstjänster för medlemskommunernas invånare är
det skäl att granska också dessa två samkommuners, Keusote och Perusturvakuntayhtymä
Karviainen, styrdokument.
Samtliga nyländska kommuner uppfyller den i kommunallagen stiftade skyldigheten att
kommunen ska ha en kommunstrategi. I kommunstrategin ska enligt kommunallagens 37§
hänsyn tas också till kommunens personalpolitik. Kommunstrategierna hittades enkelt eftersom
dessa i samtliga fall fanns tillgängliga på kommunens hemsida. För att hitta personalrapporter
krävdes en större ihärdighet. På kommunernas hemsidor användes sökord som
41

Marie Westerholm

henkilöstöraportti, henkilöstökertomus, personalberättelse

och personalrapport. Ifall

sökningarna inte gav resultat letades vidare med sökorden henkilöstö och personal. Endast ett
fåtal kommuner tillhandahåller en aktuell personalrapport på sin hemsida. De flesta
personalrapporter hittades som bilaga till kommunfullmäktiges eller kommunstyrelsens
mötesprotokoll. I denna studie hittades personalberättelser från år 2018 från 19 nyländska
kommuner. Bland de 7 kommuner som inte hade publicerat någon särskild personalrapport var
kommunens storlek en gemensam nämnare. Lappträsk, Mörskom, Pukkila, Borgnäs, Ingå,
Sjundeå och Kervo representerar alla kommuner där invånarantalet är mindre än i Nyland i
genomsnitt. Borgnäs hade behandlat personalrapporten från året 2018 vid kommunfullmäktiges
möte 27.5.2019, men personalrapporten fanns inte tillgänglig som bilaga till mötesprotokollet.
De kommuner vars personalrapporter inte hittades saknar dessa dokument eller har valt att inte
låta dessa vara tillgängliga elektroniskt. Kommunen kan också ha valt att redogöra för sin
personalpolitik och personalsituationen på något annat sätt än genom en särskild årlig rapport.
I anslutning till källförteckningen finns en lista över de nyländska kommunernas web-adresser,
den ingång som användes då sökningen efter kommunstrategier och personalrapporter eller
motsvarande gjordes.
Dessa ovan beskrivna datainsamlingsmetoder representerar två sätt att närma sig kunskap om
de nyländska kommunernas användning av motivationsfaktorer inom rekryteringen. Eftersom
de nyländska kommunerna åtminstone delvis konkurrerar om samma tillgängliga arbetskraft
torde arbetsgivaren redan i rekryteringsskedet berätta om och marknadsföra de fördelar som en
anställning hos kommunen ifråga skulle innebära. Detta sagt är det inte uteslutet att kommunen
väljer att förbise att marknadsföra de fördelar som kommunen erbjuder en arbetssökande.
Grundantagandet i denna studie är ändå att det är i arbetsgivarens intresse att berätta om de
fördelar som finns och att de lockelser som kommunen som arbetsgivare kan erbjuda sina
anställda därför bör synas i de granskade arbetsplatsannonserna.
Eftersom endast utformningen av arbetsplatsannonser kan ge en ensidig bild av de lockelser
som förekommer eller inte beskriver hela bilden har avvägningen att utöka undersökningen till
kommunens strategiska styrdokument gjorts. Kommunens styrdokument kan ge en bredare bild
av graden av förekomst av lockelser, samt visa på vilka kommuner som på strateginivå tagit
ställning till användningen av sådana i sina strävanden att trygga personaltillgången.
Kommuns- eller stadsstrategin samt kommunens personalrapport eller motsvarande valdes som
42

Marie Westerholm

granskningsobjekt. I kommunstrategin kan hittas övergripande strategier som anknyter till
garanterandet av personaltillgång medan personalrapport eller motsvarande dokument antas
redovisa för de åtgärder som kommunen i praktiken har valt för att locka personal.
Under utarbetandet av forskningsdesignen övervägdes alternativet att kontakta personalchefer
i de nyländska kommunerna med intervjuförfrågning eller genom elektroniska enkäter.
Alternativen övergavs eftersom svarsprocenten på dylika intervjuförfrågningar eller
elektroniska enkäter vanligen blir för låg för att garantera tillräcklig validitet. Även möjligheten
att be kommunalt anställda svara på en enkät om hurdana lockelser som har betydelse vid valet
av framtida arbetsgivare övervägdes som ett datainsamlingsalternativ. Antagandet att
svarsprocenten skulle bli låg gjorde att även detta alternativ övergavs.

5.3 Analysmetod
Esaiasson et al. (2012) beskriver kvantitativ innehållsanalys som ett användbart verktyg när
svar på frågor om förekomsten av olika typer av innehållsmässiga kategorier i ett material
studeras. Med innehållsanalys avses en undersökning av innehållet i någon form av material
och kvantitativ innebär att undersökningen baseras på likvärdiga och därför jämförbara
uppgifter om ett så stort antal analysenheter att uppgifterna kan uttryckas och analyseras med
siffror (Esaiasson et al. 2012, 197).
Som fortsatt datainsamlingsmetod genomförs granskning, en innehållsanalys, av dessa
insamlade arbetsplatsannonser och noteras olika motivationsfaktorers förekomst eller avsaknad
av dessa. Arbetsplatsannonserna analyseras manuellt, en i taget. Vid en första genomgång söks
lönemässiga faktorer. I vissa fall hänvisas till kollektivavtal, i vissa annonser finns lönen direkt
angiven. I de fall andra än lönemässiga faktorer som rekryteringstillägg, personligt tillägg eller
andra dylika ekonomiska belöningar utlovas noteras dessa. Herzberg definierade lön som en
hygienfaktor, men i denna granskning ses lönetillägg i olika former som en faktor som kan ha
betydelse då en arbetssökande väljer att erbjuda sina tjänster åt en potentiell arbetsgivare.
Vid en andra genomgång av arbetsplatsannonserna noterades andra än lönemässiga faktorer,
faktorer som kan härledas till motivationsfaktorer enligt Herzbergs tvåfaktorteori (Herzberg,
43

Marie Westerholm

1959, 113 – 119). Vid denna andra granskning noterades inte lockelser som kan likställas med
hygienfaktorer enligt Herzbergs indelning, omständigheter som främst rör omgivningen där
arbetet utförs. Detta motiveras med att utgångsläget kan anses vara att varje arbetsgivare
erbjuder faktorer som moderna arbetsredskap och arbetsutrymmen, kompetenta kolleger och
förmän samt lagstadgad arbetshälsovård, semestrar och möjlighet att delta i fortbildning. Vid
granskningen noteras särskilt faktorer som kan definieras som motivationsfaktorer enligt
Herzbergs indelning och som specifikt erbjuds den kommande anställda i den genom
arbetsplatsannonsen lediganslagna befattningen. Exempel på sådana motivationsfaktorer kan
vara att arbetsbilden kan utformas enligt den sökandes preferenser, att flexibel arbetstid erbjuds
eller att arbetshandledning utlovas. En arbetsplatsannons utan information om lockelser
utesluter naturligtvis inte att sådana skulle förekomma i praktiken, men om inget uttalas så utgår
jag från att inga motivationsfaktorer förekommer i det aktuella fallet.
Jag väljer att konstatera också i vilken grad det förekommer annonser som saknar lockelser – i
praktiken arbetsplatsannonser som endast listar krav som ställs på den arbetssökandes
kvalifikationer och som inte beskriver vad arbetsgivaren kan erbjuda den arbetssökande i form
av lönemässiga eller andra lockelser. För att kunna urskilja dessa arbetsplatsannonser valde jag
att bilda en egen kategori där annonser som innehåller någon form av allmän marknadsförande
text noteras. Sådana allmänna lockande beskrivningar kan beröra arbetsmiljön som moderna
arbetsredskap, arbetsgemenskapen med beskrivningar av kollegernas trevlighet eller
egenskaper hos kommunen som vacker natur eller goda trafikförbindelser.
Vid genomgången av kommunernas strategidokument samt personalrapporter genomsöktes
dokumenten elektroniskt med hjälp av sökord som henkilöstövaje, (työvoiman) saatavuus,
palkitseminen och rekrytointi som kan översättas som personalbrist, personaltillgång,
belöningar och rekrytering. De elektroniska sökningarna gjordes för att hitta de avsnitt som
kunde ge svar på frågorna i vilken grad kommunerna rapporterar svårigheter att hitta personal,
vilka sektorer detta i så fall gäller samt hurdana strategier kommunerna valt för att locka
personal ifall sådana strategier finns utskrivna. Eftersom dokumenten i samtliga fall fanns
tillgängliga på finska, valde jag dessa. I några fall fanns en svenskspråkig version men eftersom
antalet dokument tillgängliga på svenska var så litet valde jag de finskspråkiga versionerna som
underlag för denna studie.

44

Marie Westerholm

5.4 Databearbetning
Som analysmetod använder jag mig av kvantitativ statistisk analys. Kommunerna har officiella
kommunnummer som utnyttjas vid kodningen. Keusote och Perusturvakuntayhtymä
Karviainen gavs i detta skede varsitt fiktivt 3-siffrigt nummer som inte motsvarar något
offentligt kommunnummer men som underlättar dataanalysen genom att vara i samma
storleksskala som kommunernas kommunnummer. Keusote fick nummer 998 och
Perusturvakuntayhtymä Karviainen gavs nummer 999.
Varje enskild arbetsplatsannons kodas med ett individuellt nummer där kommunnumret bildar
första delen och en löpande numrering som inleds med nummer 1 bildar andra delen. Till
exempel annonserna från Helsingfors stad kodas med numren 091_1, 091_2 och så vidare till
och med 091_260.
Eftersom en stor del av de 50 lediganslagna befattningarna i Keusote innehöll information om
placeringsort skulle det för dessa befattningars del ha varit möjligt att sortera
arbetsplatsannonserna enligt medlemskommun i stället för att välja att granska dem som en
egen helhet. En del av befattningarna gällde dock uttalat arbeten där verksamhetsområdet var
alla medlemskommuner i Keusote. De enskilda befattningar som innehöll information om
placeringsort är ändå fortsättningsvis administrativt underställda Keusote. Därför valde jag att
låta de två samkommunerna Keusote samt Perusturvakuntayhtymä Karviainen bilda egna
grupper vid analysen.
Vid databearbetningen fästs stor vikt vid systematik ifråga om val av hur analysenheterna ska
kodas och hur dessa analysenheter ska tolkas. Genom kvantifieringen av textinnehållet i
arbetsplatsannonserna möjliggörs statistisk beräkning som kan belysa trender eller avvikelser i
materialet. Vid en systematisk genomgång av arbetsplatsannonserna noteras befattningen som
är lediganslagen samt de lönemässiga lockelser som kan urskiljas ur texten. Dessutom noteras
andra former av lockelser som erbjuds den anställde, lockelser som kan kategoriseras som en
motivationsfaktor enligt Herzbergs tvåfaktorteori. I så hög grad som möjligt fästs
uppmärksamhet vid att operationalisera variablerna så att variabeln kan ges dikotomiska värden
som till exempel; flexibla arbetstider erbjuds = 1, flexibla arbetstider erbjuds inte = 0. På samma
sätt ges variablerna i de granskade styrdokumenten värden som på motsvarande sätt möjliggör

45

Marie Westerholm

statistiska beräkningar, till exempel personalbrist förekommer = 1, personalbrist nämn inte i det
granskade dokumentet = 0 (Esaiasson et al. 2012, 71 – 73).
Göran Bergström och Kristina Boréus (2000) beskriver olika textanalytiska inriktningar inom
samhällsvetenskap; innehållsanalys, argumentationsanalys, ide- och ideologianalys, lingvistisk
textanalys samt diskursanalys. Då texten tolkas måste olika faktorer beaktas; själva texten, det
sammanhang texten ingår i, avsändaren eller den som skrivit texten, mottagaren eller den texten
är menad för samt uttolkaren alltså den som utför textanalysen. Bergström & Boréus erbjuder
fyra tolkningsstrategier; en som relaterar texten till uttolkaren själv, en som relaterar texten till
avsändaren, en som främst relaterar texten till mottagaren samt en strategi där texten relateras
till det omgivande sammanhanget (Bergström & Boréus 2000, 19 – 21, 25). I arbetet med analys
och kodning av innehållet i arbetsplatsannonserna samt kommunernas styrdokument är den
textanalytiska inriktningen närmast innehållsanalytisk och tolkningsstrategin som väljs
relaterar texten till avsändaren, kommunen, även om textanalysen av styrdokumenten med all
sannolikhet kommer att påverkas av att texten läses som en del av det sammanhang avsnittet
ingår i.
Målet med textanalysen är att kunna finna mönster i materialet och detta kan uppnås genom
kvantifiering där förekomsten av olika motivationsfaktorer eller lockelser i de granskade
arbetsplatsannonserna genom kodning omvandlas i en form som gör det möjligt att utföra
statistiska beräkningar med hjälp av materialet (Bergström & Boréus 2000, 44 – 54). Risken
med denna metod är att kodningen av materialet är arbetskrävande och inte enkelt kan göras
om ifall några mönster under analysen av datamaterialet inte hittas.
Esaiasson et al. (2012) visar på tre olika sätt att närma sig begreppet validitet; överensstämmelse
mellan teoretisk definition och operationell indikator, frånvaro av systematiska fel och att
undersökningen mäter det som den påstår mäta. (Esaiasson et al. 2012, 57 – 65). I denna
undersökning är det högst relevant att resonera kring huruvida förekomsten av olika lockelser
eller motivationsfaktorer i arbetsplatsannonser faktiskt visar i vilken grad sådana förekommer
i praktiken. Det är inte sagt att alla undersökta kommuner i sina arbetsplatsannonser valt att
lyfta fram alla de fördelar de i praktiken erbjuder sina anställda. Endast arbetsplatsannonserna
kan ge en alltför ensidig bild av verkligheten. Genom att utöka undersökningen till en
granskning av kommunernas styrdokument kan validiteten ökas. Undersökningen visar i vilken
grad det i det granskade arbetsplatsannonserna förekommer lockelser samt i vilken grad
46

Marie Westerholm

kommunerna i sina styrdokument redovisar strategiska beslut om användandet av olika
lockelser. Undersökningen kan inte ge svar på i vilken grad lockelser ändå förekommer i de
granskade kommunerna, men där kommunerna av någon orsak valt att inte berätta om dessa i
sina rekryteringsannonser.
Genom systematik vid textanalysen kan reliabiliteten påverkas. Ju större noggrannhet, desto
större reliabilitet. Eftersom textanalysen utförs av en person, inte en dator, måste
tolkningsaspekten tas i beaktande. Vid textanalys ingår en aspekt som kan benämnas den
mänskliga faktorn och genom att vara möjligast noggrann och systematisk i undersökningens
alla led kan feltolkningar minskas. Bergström & Boréus (2000) lyfter intersubjektivitet och
intrasubjektivitet som olika aspekter av reliabilitet. Ifall en undersökning kan upprepas av olika
personer med samma resultat är intersubjektiviteten god medan med intrasubjektivitet menas
att en undersökning som upprepas av samma person når samma resultat vid olika tidpunkter
(Bergström & Boréus 2000, 37). Ifall motsvarande material från samma kommuner och
samkommuner skulle undersökas vid en annan tidpunkt finns en möjlighet att notera en
eventuell utveckling vid användandet av motivationsfaktorer vid rekryteringen. Däremot kan
det antas att olika faktorer påverkar personalsituationen och rekryteringsbehoven i Nyland
jämfört med i andra delar av landet och eventuella resultat och slutsatser måste därför begränsas
till det analyserade området, Nyland. Ifall studieobjektet skulle ha utgjorts av hela Finland eller
av till exempel de 5 största städerna kunde utfallet vara ett annat, men eftersom begränsningen
till Nyland är uttalad har studien målet att kunna uppnå god reliabilitet ifall en motsvarande
studie skulle utföras vid en annan tidpunkt med motsvarande material.

5.5 Tolkning av empiri
Andersson-Stråberg et al. (2005) beskriver sin studie med syftet att ta reda på vilka faktorer
som kan bidra till individers upplevelser av rättvisa i lönesättningsprocessen. Det empiriska
underlaget för studien bestod av enkätdata och analysen gjordes med hjälp av multipel
regressionsanalys. Bland resultaten märktes att kvinnor i högre grad än män upplever att
lönesystemet är rättvist medan arbetsklimatet och särskilt återkoppling på lyckade arbetsresultat
var särskilt viktiga för individens upplevelse av rättvisa i lönesättningsprocessen (AnderssonStråberg et al. 2005, 93, 97, 100 - 104). Fördelen med regressions-analys är att den erbjuder
47

Marie Westerholm

flexibilitet i och med att metoden lämpar sig för analys av olika typer av data samtidigt som det
är möjligt att genom multivariat regressionsanalys kunna uppskatta effekterna av fler än en
oberoende variabels inverkan på den beroende variabeln (Esaiasson et al. 2012, 381 – 386). I
analysen av datamaterialet som denna avhandling pro gradu baseras på övervägdes
regressionsanalys som en lämplig analysmetod för att påvisa eventuella mönster i det insamlade
materialet. I praktiken kom jag att göra också regressionsanalyser, men valde att redovisa endast
resultatet av korrelationsanalysen mellan variablerna. Korrelationskoefficienten som är ett mått
på det linjära sambandet mellan två variabler och jag gjorde bivariata analyser –
sambandsanalyser mellan två variabler i taget.
Som underlag för analysen samlades all data i ett dokument där varje arbetsplatsannons fick en
egen rad medan olika faktorer i annonserna gavs dikotomiska värden och noterades i kolumner.
Vid operationaliseringen av analysenheterna beaktades grunduppgifter över de nyländska
kommunerna som kommunens befolkningsmängd, befolkningstäthet och tätortsgrad. Ur
statistikcentralens databaser kan ytterligare uppgifter som till exempel kommunvis demografisk
försörjningskvot eller ackumulerat över- eller underskott hämtas (Statistikcentralens PxWeb
databaser). Eftersom de olika former av lockelser som hittades i arbetsplatsannonserna
noterades i skilda kolumner under arbetet fanns det möjlighet att ur materialet få fram
information om hur vanligt förekommande olika typer av lockelser är, vilka kommuner som
använder sig av olika typer av lockelser och vilka yrkesgrupper som är speciellt priviligierade.
Eftersom en del av de nyländska kommunerna inte råkade ha några lediganslagna befattningar
eller mycket få sådana den 1.9.2019 kan inga slutsatser dras på basen av den delen av materialet.
Alternativet att gruppera kommunerna enligt storlek eller geografi övervägdes. I nästa kapitel
6 där resultaten redovisas beskrivs närmare de fall då någon form av gruppering av
kommunerna valts.

48

Marie Westerholm

6 Resultat
I detta kapitel redovisas för de resultat som analysen av de insamlade arbetsplatsannonserna
samt kommunstrategierna och personalrapporterna visade. Kapitlet är indelat i sex stycken där
olika delar av resultaten redovisas.

6.1 Olika former av lockelser
I analysen av de 576 arbetsplatsannonserna hittades både lönemässiga lockelser och lockelser
som kan beskrivas som annat än direkta lönetillägg, immateriella lockelser. I tabell 3 nedan
visas som en sammanfattning i tabellform en uppräkning av de olika former av lockelser som
upptäcktes vid granskningen.
Tabell 3 Olika former av lockelser samt antal arbetsplatsannonser där dessa lockelser
förekommer
Olika former av lockelser i de analyserade arbetsplatsannonserna
totalt antal arbetsplatsannonser
information om gällande arbetsavtal finns beskrivet i arbetsplatsannonsen

antal
576
521

information om grundlön finns beskrivet i arbetsplatsannonsen
extra löneförmån utlovas i arbetsplatsannonsen

337
43

löneförmånen utbetalas som ett tillägg för reservperson
löneförmånen utbetalas som ett rekryteringstillägg
löneförmånen utbetalas som ett tillägg för ambulerande arbete

2
9
4

löneförmånen utbetalas som ett tillägg för arbetet som viceförman
löneförmånen utbetalas som ett personligt tillägg

26
26

lönen avtalas enligt skilt avtal eller efter löneönskemål
lönen baseras förutom på avtal på en bedömning av arbetets svårighetsgrad

11
11

lönetillägget utbetalas i form av en ersättning för kostnader för flytt
i arbetsplatsannonsen finns information om lockelse i annan än ekonomisk form
lockelsen gäller arbetstid
lockelsen gäller arbetstid
arbetshandledning är ordnad

4
541
41
8
38

i arbetsplatsannonsen hänvisas till kommunens personalförmåner
i arbetsplatsannonsen finns allmänt marknadsförande formuleringar

49

273
540

Marie Westerholm

I största delen av de granskade arbetsplatsannonserna beskrevs lönen genom en hänvisning till
gällande kollektivavtal och i knappt 60 % av arbetsplatsannonserna fanns dessutom grundlönen
för befattningen utskriven. I 43 fall utlovades dessutom en extra löneförmån som kunde ta sig
olika uttryck. Rekryteringstillägg utlovades i 9 fall, det vill säga i 1,5 % av
arbetsplatsannonserna. I 26 fall, 4,5 %, kunde den arbetssökande räkna med ett personligt
tillägg. Ekonomisk ersättning som anknyter till arbetsuppgiften förekom i form av tillägg för
arbetet som viceförman inom småbarnspedagogiken samt för ambulerande arbete eller för
arbetet som reservperson. I 11 fall, ca 2 %, hänvisades i arbetsplatsannonsen till att lönen avtalas
skilt baserat på löneönskemål medan lika allmänt förekommande var att lönen förutom på
kollektivavtal grundar sig på en bedömning av arbetets svårighetsgrad. I fyra
arbetsplatsannonser hänvisades till att arbetsgivaren betalar en engångsersättning för
flyttkostnader i de fall den arbetssökande väljer att flytta till orten från annan kommun än
närkommunerna som var definierade i arbetsplatsannonserna. Denna förmån, 1500€ som
engångsersättning erbjöds av Vanda stad vid anställandet av lärare till finskspråkig
småbarnspedagogik. Sammanfattande kan konstateras att ekonomiska lockelser i någon form
erbjöds i 75 olika arbetsplatsannonser, vilket innebär 13 % av totala antalet 576.
I de 576 granskade arbetsplatsannonserna förekom i största delen, i 94 %, vackra formuleringar
som beskrev kommunens läge, natur eller de goda arbetsförhållandena i allmänna ordalag. I
273 arbetsplatsannonser hänvisades till kommunens personalförmåner, antingen genom att
dessa fanns beskrivna i sin helhet i texten eller genom en hänvisning i form av en länk till
personalförmånerna på kommunens hemsida. Helsingfors stad med 260 granskade annonser
hänvisade i 213 fall till stadens personalförmåner.
I en del av de granskade 576 arbetsplatsannonserna förekom andra former av lockelser än
lönemässiga sådana eller lockelser i form av personalförmåner som erbjuds alla kommunens
anställda på lika villkor. Dessa kan beskrivas som immateriella lockelser och erbjöds som
arrangemang vad gäller arbetstid eller arbetets innehåll. I 41 fall, 7 %, beskrevs arbetstiden som
flexibel eller erbjöds möjligheten att diskutera arbetstidsarrangemang efter den sökandes
önskemål. I åtta arbetsplatsannonser, drygt 1 %, gavs möjlighet att diskutera arbetets innehåll
eller betoningar på olika uppgifter enligt den sökandes kunnande eller önskemål. I 38 annonser,
knappt 7 %, informerades om att arbetshandledning ordnas antingen som enskild
arbetshandledning eller som arbetshandledning i grupp. Sammanfattande kan konstateras att

50

Marie Westerholm

immateriella lockelser erbjöds i 77 olika arbetsplatsannonser, vilket innebär drygt 13 % av
totala antalet 576.
Engagemangstillägg eller sitoutumislisä hittades inte i ett enda fall. Det är möjligt att det av
slumpvisa orsaker inte råkade finnas en enda befattning med denna form av tillägg i det
granskade materialet. Det är också möjligt att de nyländska kommunerna av någon anledning
valt att sluta använda sig av denna lönemässiga lockelse eller valt att inte betona denna
ekonomiska lockelse i själva arbetsplatsannonsen. Jag är medlem i en Facebookgrupp,
Sosiaalityön uraverkosto, där antagningskriteriet är att ha rätt att utöva socialarbetaryrket som
legitimerad yrkesutbildad person eller vara studerande för att bli socialarbetare och har uppnått
i lag beskriven rätt att fungera som tillfällig vikare i socialarbetaryrket. Facebookgruppen har
den 19 december 2019 2963 medlemmar, vilket innebär att knappt hälften av Finlands
socialarbetare är medlemmar i gruppen. På basen av medlemmars inlägg i Facebookgruppen
hade jag bildat mig uppfattningen att flera nyländska kommuner använder sig av
engagemangstillägg för att locka nyanställda att förbinda sig för långvariga anställningar. Detta
antagande kunde inte bekräftas genom analys av det material jag hade till mitt förfogande.
Rekryteringstillägg eller rekrytointilisä erbjöds i nio arbetsplatsannonser, två från Esbo och sju
från Vanda. Gemensamt för dessa är att befattningen i samtliga fall gällde anställning som
socialarbetare. Esbo stad sökte socialarbetare till uppgifter inom barnskyddet och utlovar i
annonsen att rekryteringstillägg kan diskuteras ifall sökande uppvisar stark arbetserfarenhet av
motsvarande arbetsuppgifter. Vanda stad sökte i fyra fall socialarbetare till uppgifter inom
barnskyddet, i två fall socialarbetare till uppgifter inom familjearbete och i ett fall en ledare till
ungdomscentralen Nuppi. Vanda stad erbjöd i sina annonser i dessa sju fall ett
rekryteringstillägg som omfattar 150€ i månaden. Ur en av annonserna framgår att
rekryteringstillägget är tidsbundet till den 30.6.2020, information som saknas i övriga sex
annonser. Rekryteringstillägg är till sin karaktär en bonus som beviljas i början på
anställningen. Därför kan antas att de rekryteringstillägg som Esbo och Vanda betalar inte är
av fortlöpande form. Även om information om tidsbundenhet framgår ur endast en av dessa nio
annonser, kan antas att tillägget inte är tidsbundet i något av fallen – i så fall skulle tillägget
benämnas som personligt tillägg eller förhöjd uppgiftsbaserad lön.
I tabell 4 nedan listas de nyländska kommuner som i sina arbetsplatsannonser beskrev eller
åtminstone hänvisade till att kommunen erbjuder sina anställda personalförmåner. Som tidigare
51

Marie Westerholm

redovisats för i avsnitt 3.8 är omfattningen av personalförmånerna i de nyländska kommuner
där sådana förekommer av varierande omfattning och slag.
Tabell 4 Nyländska kommuner som erbjuder sina anställda personalförmåner
Kommun
Esbo

Antal arbetsplatsannonser med
Procent
konstaterande om personalförmåner
86
31
36 %

Grankulla

14

14

100 %

260

212

82 %

2

2

100 %

Keusote

50

2

4%

Mäntsälä

1

1

100 %

Sibbo

5

1

20 %

Vanda

46

10

22 %

Helsingfors
Ingå

Antal
arbetsplatsannonser

Ur de granskade arbetsplatsannonserna framgår att endast 8 arbetsgivare av totala antalet 28
har valt att erbjuda sina anställda personalförmåner i någon form. Av dessa åtta utgörs hälften
av stora arbetsgivare som Helsingfors, Esbo, Keusote och Vanda. Förvånande är att
kommunerna inte systematiskt informerar om personalförmånerna i sina arbetsplatsannonser. I
arbetsplatsannonserna från Keusote innehöll endast två annonser, som utgör 4 % av det totala
antalet 50, information om personalförmåner som i praktiken erbjuds alla anställda på lika
villkor. Också Vanda stad saknade systematik i informationen; 22 % av arbetsplatsannonserna
informerade eller hänvisade till tilläggsinformation om personalförmånerna som staden
erbjuder. Grankulla stad med 100 % och Helsingfors stad med 82 % utgjorde undantagen som
informerade i hög grad. De mindre kommunerna Ingå, Mäntsälä och Sibbo erbjöd så litet
analysmaterial, totalt 8 arbetsplatsannonser, att valet att inte dra slutsatser på basis av datan
görs. Avsaknaden av information om personalförmåner tyder på en brist på systematik. Kanske
arbetsplatsannonserna är formulerade av olika förmän utan desto större styrning. Vid
författandet av en arbetsplatsannons kunde det vara behjälpligt att kommunen använde sig av
någon form av checklista för att alla delar av betydelse skulle beaktas vid formuleringen av
texten.

52

Marie Westerholm

6.2 Befolkningsmängd, befolkningstäthet eller tätortsgrad och
sambandet med förekomst av lockelser
I föregående avsnitt, 6.1, beskrevs de olika former av lockelser, ekonomiska eller immateriella,
som förekom i de analyserade arbetsplatsannonserna. Dessutom beskrevs i vilken mån de
nyländska kommunerna erbjöd sina anställda personalförmåner samt i hur stor grad de
nyländska kommunerna berättade om dessa i sina arbetsplatsannonser. I detta stycke beskrivs
på basis av det analyserade materialet skillnader mellan kommunernas tendenser att använda
sig av lockelser i sina arbetsplatsannonser, då olika faktorer som kommunens
befolkningsmängd, kommunens tätortsgrad samt befolkningstäthet beaktas.
Med lönemässiga lockelser avses olika tillägg som rekryteringstillägg, tillägg som utbetalas på
basis av arbetsuppgift eller position, eller fall då lönen avtalas skilt eller bestäms enligt arbetets
svårighetsgrad.

Med

immateriella

lockelser

avses

arrangemang

kring

arbetstid,

arbetsuppgifternas utformning eller arbetshandledning. Då materialet analyserades för att
kunna urskilja hur kommunens befolkningsmängd, befolkningstätheten i kommunen eller
kommunens tätortsgrad påverkade tendensen att använda sig av lönemässiga eller immateriella
lockelser, kunde inte alla arbetsplatsannonser som innehåller lockelser tas med i analysen. Detta
beror på att uppgifter om tätortsgrad och befolkningstäthet inte fanns att tillgå om
samkommunerna Keusote och Perusturvakuntayhtymä Karviainen. Keusote hade 50
arbetsplatsannonser av vilka 13 innehöll immateriella lockelser medan Perusturvakuntayhtymä
Karviainen hade en arbetsplatsannons som innehöll ekonomisk lockelse. Dessutom lämnades
naturligtvis de nyländska kommuner som saknade arbetsplatsannonser, Borgnäs, Mörskom och
Pukkila, utanför analysen. Antalet arbetsplatsannonser som ingick i analysen var således 525
stycken och antalet kommuner 23. Analysen gjordes med hjälp av statistikprogrammet SPSS.
Det i tabell 5 utskrivna Pearson Correlation innebär en korrelationskoefficient som är ett mått
på styrkan av variablernas linjära samband. Värdet på detta samband kan anta värden på en
skala mellan -1 och + 1, där värdet noll innebär inget samband, värdet +1 ett maximalt positivt
samband och värdet -1 ett maximalt negativt samband. Raden som beskriver nivån på den
statistiska signifikansen är i tabellen utskriven som Sig (2-tailed) och detta värde avgör hur
resultaten ska tolkas. I de fall detta värde är mindre än 5 %, eller som i tabellen utskriven form

53

Marie Westerholm

0,05, innebär detta att resultaten av analysen är statistiskt relevanta (Wahlgren, 2005, 77 – 78,
94 – 96).
Tabell 5 Korrelationsmatris som visar samband mellan andelen arbetsplatsannonser med
ekonomiska eller immateriella lockelser samt egenskaper hos kommunen med Pearsons
korrelationsmått

andelen annonser med
ekonomiska lockelser

Pearson
Correlation

andelen
andelen
annonser med annonser med
ekonomiska
immateriella
lockelser
lockelser
1
,236**

befolkningsmängd
-,201**

befolkningstäthet
-,144**

tätortsgrad
0,028

0,000

0,000

0,001

0,520

1

-,276**

-,382**

-,531**

0,000

0,000

0,000

1

,952**

,536**

0,000

0,000

1

,565**

Sig. (2-tailed)
andelen annonser med
immateriella lockelser
befolkningsmängd

Pearson
Correlation

,236**

Sig. (2-tailed)

0,000
-,201**

-,276**

0,000

0,000

-,144**

-,382**

,952**

0,001

0,000

0,000

Pearson
Correlation

0,028

-,531**

,536**

,565**

Sig. (2-tailed)

0,520

0,000

0,000

0,000

Pearson
Correlation
Sig. (2-tailed)

befolkningstäthet

Pearson
Correlation
Sig. (2-tailed)

tätortsgrad

**Korrelationen är signifikant på 1 % - nivån
(tvåsidigt linjärt samband)

0,000
1

N 525

I tabellen ovan har de värden som nedan studeras närmare betonats med fet stil. Som kan utläsas
ur signifikansvärdet är korrelationen signifikant på 1 % nivån för fem av de sex resultaten.
De arbetsplatsannonser som innehöll någon form av ekonomiska lockelser var 74 stycken till
antalet. Då korrelation mellan andelen arbetsplatsannonser med någon form av ekonomisk
lockelse av kommunens totala antal arbetsplatsannonser mättes mot kommunens tätortsgrad var
resultatet nära noll och värdet dessutom inte statistiskt signifikant. Sambandet mellan
kommunernas befolkningstäthet och andelen arbetsplatsannonser med ekonomiska lockelser är
litet, korrelationskoefficienten är svagt negativ. Denna svaga negativa korrelation kan antyda
att ju högre befolkningstäthet kommunen har, desto lägre är tendensen att arbetsplatsannonser
från kommunen innehåller ekonomiska lockelser. Korrelationskoefficienten mellan andelen
arbetsplatsannonser med ekonomiska lockelser samt kommunens befolkningsmängd är -0,2,
vilket kan antyda en tendens att kommuner med högre befolkningsmängd i lägre grad använder
54

Marie Westerholm

sig av möjligheten att i arbetsplatsannonser utlova ekonomiska lockelser än kommuner med
lägre befolkningsmängd. En korrelationskoefficient om - 0,2 måste ändå konstateras kunna
antyda endast en svag negativ korrelation. Därför kan inga definitiva påståenden härledas ur
dessa siffror även om resonemanget stöds av resultaten som gäller arbetsplatsannonser med
immateriella lockelser.
Arbetsplatsannonser med immateriella lockelser som ingick i analysen var 64 stycken, medan
det totala antalet arbetsplatsannonser i denna analys var 525 stycken. Denna analys ledde i
samtliga fall till en negativ korrelationskoefficient. De samband som hittades i denna analys är
starkare än i analysen gällande arbetsplatsannonser med ekonomiska lockelser. En negativ
korrelationskoefficient om -0,53 visar på ett tydligt samband mellan att kommuner med lägre
tätortsgrad i högre grad tenderar att använda sig av möjligheten att i arbetsplatsannonser
beskriva olika former av immateriella lockelser. Motsvarande analys där faktorerna är
kommunens befolkningstäthet samt andelen arbetsplatsannonser innehållande immateriella
lockelser påvisar en liknande tendens, -0,38, att kommuner med lägre befolkningstäthet i högre
grad i sina arbetsplatsannonser beskriver lockelser av immateriell art. Då kommunens
befolkningsmängd beaktas är den negativa korrelationen en aning svagare, -0,28, men även
denna visar på ett samband mellan att ju lägre kommunens befolkningsmängd är, desto större
är trenden att i rekryteringen beskriva kommunens möjligheter att erbjuda immateriella
lockelser.
Hur kan dessa samband förklaras? Kanske mindre kommuner haft rekryteringssvårigheter en
längre tid och därmed tvingats till att se över sin arbetsgivarimage. Kanske har kommunen
funderat över vad som kunde locka personal förutom direkta lönemässiga lockelser. En mindre
kommun kan genom att erbjuda flexibla arbetstidsarrangemang eller genom att forma
arbetsuppgifterna efter den sökandes önskemål öka sina chanser att lyckas med rekryteringen.
Mindre kommuner och kommuner på glesbygden kan ha tvingats till kreativitet för att locka
personal. Även om korrelationsmatrisen i tabell 5 visar en tydlig trend, är det inte uteslutet att
någon annan faktor som inte beaktats vid analysen påverkar sambanden.
Då Helsingfors stad med 260 arbetsplatsannonser står för 45 % av det totala materialet
omfattande 576 insamlade arbetsplatsannonser är det skäl att ägna ett eget avsnitt åt Helsingfors
stad. Ekonomiska lockelser hittades i 32 olika arbetsplatsannonser medan immateriella
lockelser beskrevs i 25 olika annonser.
55

Marie Westerholm

Figur 1 Antalet lockelser i arbetsplatsannonser från Helsingfors stad

arbetshandledning erbjuds
arbetets innehåll kan anpassas enligt sökandes kunnande
arbetstiden är flexibel, arbetstidsarrangeman är möjliga
personligt tillägg är kan beviljas
tillägg för arbetet som viceförman
tillägg för ambulerande arbete
0

5

10

15

20

25

Eftersom en del av arbetsplatsannonserna innehöll fler än en lockelse är antalet lockelser i
figuren större än det totala antalet arbetsplatsannonser som innehöll minst en lockelse. Som ur
figur 1 kan utläsas är flexibel arbetstid eller andra arbetstidsarrangemang (n 19) och personliga
tillägg eller motsvarande former av uppmuntrande lönesättning (n 20) de vanligaste formerna
av lockelser i materialet. Arbetshandledning var ordnad i 11 fall, medan tillägg som utbetalas
för arbetet som viceförman eller för ambulerande arbete utlovades i totalt 12 fall. I en
arbetsplatsannons gavs möjlighet att anpassa arbetsuppgifterna enligt den sökandes kunnande,
arbetet gällde uppgiften som näringsterapeut inom hälsovården och eftersom uppgiften var ny
kunde arbetsuppgifterna utformas med beaktande av sökandes önskemål. I en arbetsplatsannons
från Helsingfors stad fanns en unik lockelse som saknar motsvarighet i det granskade materialet.
I arbetsplatsannonsen söks en specialbarnträdgårdslärare till ett daghem där byggnaden
daghemmet fungerar i beskrivs som trygg vad gäller inomhusluften, eftersom byggnaden är
nybyggd och byggnadsmaterialet är massivt trä.

56

Marie Westerholm

6.3 Skillnader i användningen av lockelser vid rekryteringen inom
olika sektorer
Som konstaterades i avsnitt 6.1 innehöll 75 olika arbetsplatsannonser någon form av
ekonomiska lockelser som kunde vara personliga tillägg, tillägg som utbetalas för särskilda
arbetsuppgifter, ersättning för flyttkostnader eller som gav den sökande möjlighet att lägga fram
ett eget löneönskemål. Arbetsplatsannonserna kunde inte kategoriseras enligt yrkestitel,
eftersom yrkespersoner med liknande grundutbildning söktes till olika befattningar. Därför
valdes att kategorisera arbetsplatsannonserna enligt sektor, en indelning som också används av
tjänsten kuntarekry.fi. Av dessa 75 annonser står tekniska sektorn för 31 stycken, drygt 40 %
medan 19 tillhörde undervisnings- och kultursektorn. Ekonomiska lockelser förekommer i 14
annonser inom socialsektorn, medan 8 annonser från hälsovårdssektorn och 3 annonser inom
administrationen innehåller ekonomiska lockelser.
Figur 2 Antalet arbetsplatsannonser med ekonomiska lockelser, sektorsvis
Antal annonser med ekonomiska lockelser n(75)
undervisning & kultur

teknisk sektor
socialsektor
hälsovårssektor
administration & kulturarbete
0

5

10

15

20

25

30

35

De 75 annonserna med lönemässiga lockelser fördelade sig enligt sektor som ovan beskrivits.
Det förekom också skillnader mellan hur arbetsplatsannonser med olika former av ekonomiska
lockelser fördelade sig enligt sektor, som figur 3 nedan visar.

57

Marie Westerholm

Figur 3 Sektorsvis fördelning av arbetsplatsannonser enligt olika typer av ekonomiska
lockelser

undervisning & kultur

teknisk sektor

Summa av ersättning för flytt
Summa av arbetets kravnivå
Summa av löneönskemål
Summa av personligt tillägg

socialsektor

Summa av tillägg för viceförman
Summa av tillägg för ambulerande
Summa av tillägg för reservperson

hälsovårssektor

Summa av rekryteringstillägg

administration & kulturarbete

0

5

10

15

20

25

Rekryteringstillägg och tillägg i form av ersättning för flyttkostnader har beskrivits tidigare i
avsnitt 6.1. Tillägg för reservperson utlovas barnskötare inom barndagvård medan tillägg för
ambulerande arbete erbjuds personal inom bespisningen. Tillägg för viceförman avser
barnträdgårdslärare som fungerar som viceförman vid daghem. Personligt tillägg utlovas främst
inom tekniska sektorn, inom vilken 20 enskilda arbetsplatsannonser beskrev möjligheten till
sådant, medan tre annonser inom socialsektorn nämnde möjligheten. Den sökande uppmanades
att lägga fram eget löneönskemål i 11 arbetsplatsannonser. Av dessa gällde sex befattningar
läkare, i tre fall ledande arbeten inom teknisk sektor medan de övriga gällde arbetet som
stadsjurist och ekonomichef.
Som konstaterades i avsnitt 6.1 innehöll 77 olika arbetsplatsannonser någon form av
immateriella lockelser som kunde vara arrangemang kring arbetstiden eller utformningen av
arbetets innehåll. Även de arbetsplatsannonser som utlovade arbetshandledning kategoriserades
som innehållande immateriell lockelse. Arbetsplatsannonserna kunde inte kategoriseras enligt
yrkestitel eftersom yrkespersoner söktes med många olika titlar även om kravet på
grundutbildning kunde vara liknande. Därför valdes att kategorisera arbetsplatsannonserna
58

Marie Westerholm

enligt sektor, en indelning som också används av tjänsten kuntarekry.fi. Som ur figur 4 nedan
framgår, koncentrerades de immateriella lockelserna till socialsektorn med 47 annonser och
hälsovårdssektorn med 23 annonser.

Inom tekniska sektorn hittades fem

olika

arbetsplatsannonser med immateriella lockelser medan annonser inom undervisnings- och
kultursektorn i tre fall beskrev någon form av immateriell lockelse.
Figur 4 Antalet arbetsplatsannonser med immateriella lockelser, sektorsvis
Antal annonser med immateriella lockelser n(77)
undervisning & kultur
teknisk sektor
socialsektor
hälsovårdssektor
0

5

10

15

20

25

30

35

40

45

50

De 77 annonserna med immateriella lockelser fördelade sig enligt sektor som ovan beskrivits.
Det förkom också skillnader mellan hur arbetsplatsannonser med olika former av immateriella
lockelser var fördelade enligt sektor, som figur 5 nedan tydliggör.
Figur 5 Sektorsvis fördelning av arbetsplatsannonser enligt olika typer av immateriella
lockelser

undervisning & kultur

teknisk sektor
Summa av handledning
Summa av arbetstid
Summa av arbetsbild

socialsektor

hälsovårdssektor
0

5

10

15

20

59

25

30

35

Marie Westerholm

Handledning erbjuds inom social- och hälsovårdssektorn åt socialarbetare samt personal som
sjuksköterskor och närvårdare inom psykiatrin. De två fall som syns inom undervisningssektorn
representeras av skolkuratorer. Bland de 38 arbetsplatsannonser som erbjöd handledning hittas
också tre annonser där läkare erbjuds handledning samt en annons där handledning är
arrangerad åt den som anställs som näringsterapeut.
I 41 olika arbetsplatsannonser erbjöds arbetstidsarrangemang som kunde innebära flexibel
arbetstid eller arbetstidsarrangeman som möjlighet till förkortad arbetstid. Av dessa annonser
gällde 11 sjuksköterskor, 16 socialarbetare eller socialhandledare samt 5 annonser läkare.
I åtta olika arbetsplatsannonser lockas med arrangemang gällande arbetets innehåll – fem av
annonserna gäller arbetet som läkare medan de övriga gäller arbetet som näringsterapeut,
socialarbetare samt assistent inom stadsplanering. Annonserna är från olika kommuner;
Helsingfors, Borgå, Raseborg, Tusby, Keusote och Ingå.

6.4 Allmänt lockande beskrivningar
I de 576 granskade arbetsplatsannonserna förekom i största delen, 94 %, vackra formuleringar
som beskrev kommunens geografiska läge eller vackra natur, arbetsplatsens läge med goda
förbindelser eller de goda arbetsförhållandena i allmänna ordalag. En vanlig formulering var
också olika beskrivningar av arbetsgemenskapen som kunde beskrivas med adjektiv som
positiv, engagerad eller mångprofessionell. En stor del av Nylands kommuner rekryterar via
tjänsten kuntarekry.fi. Arbetsgivaren har i samband med att en befattning lediganslås möjlighet
att beskriva arbetsgivaren på en egen flik i samband med arbetsplatsannonsen. Nedan följer
några citat som exempel på hur dessa beskrivningar kan se ut. Citaten har valts eftersom dessa
hittades på svenska.
”I Esbo förenas toppkompetens, en variationsrik natur samt trivsamma och
trygga bostadsområden. Vi erbjuder en stimulerande arbetsmiljö med utmärkta
möjligheter att arbeta och utvecklas.”

60

Marie Westerholm

”Kyrkslätt är en tvåspråkig, växande och nyskapande kommun med ca 40 000
invånare i Helsingforsregionen invid goda trafikförbindelser. Kommunen
omfattas av HRT:s kollektivtrafik. Pmkring 2 300 experter inom olika områden
arbetar för kommunen. Kyrkslätts kommun är en rökfri arbetsplats.”
”I Sibbo finns det ypperliga möjligheter till arbete och boende. Det starkt växande
Sibbo erbjuder sin personal en intressant och mångsidig arbetsmiljö. Vi satsar på
fungerande arbetsmetoder, högklassiga tjänster samt på att engagera ock öka
välbefinnandet för såväl kommuninvånarna som hela personalen. Kommunen har
cirka 1 200 personer i sin tjänst. Kom och jobba med oss!”
Jag har valt att notera de annonser som innehåller någon form av positiva allmänna
formuleringar som en egen kategori. I praktiken kan dessa formuleringar inte ses som annat än
en form av marknadsföring av självklarheter. Vilken arbetsgivare kan inte i en
arbetsplatsannons beskriva omständigheter på arbetsplatsen i positiva ordalag? Det intressanta
som kan konstateras är ändå att 6 % av de analyserade arbetsplatsannonserna inte innehöll
någon form av allmänt lockande beskrivningar. Innehållet i dessa kan snarast liknas vid en
kravlista med önskemål som den sökande ska kunna uppfylla.

6.5 Kommunstrategier och personalrapporter
Enligt kommunallagen ska kommunen ha en kommunstrategi, en skyldighet som funnits sedan
2017. Samtliga nyländska kommuner visade sig ha en kommunstrategi som finns tillgänglig via
kommunens hemsida. Samkommunen Keusote har en strategi medan Perusturvakuntayhtymä
Karviainen inte har någon. Kommunstrategierna var generellt färska, de flesta var uppdaterade
eller publicerade år 2018 medan cirka en tredjedel var från år 2017. Vid genomläsningen av
dessa 27 strategier visade det sig att omfattningen samt utformningen av strategierna varierade
mycket. I samtliga fall fanns kommunens personal omnämnd, i vissa fall med en mening, i ett
fåtal fall var beskrivningen över kommunens personalpolitik omfattande. Konstateranden som
”satsar på personalens välmående”, ”vi är en lockande arbetsgivare”, ”staden är en bra och
lockande arbetsgivare”, ”kommunen är en ansvarsfull och lockande arbetsgivare” var
61

Marie Westerholm

återkommande i olika liknande formuleringar. Däremot saknades ofta konkreta beskrivningar
över hur dessa strategiska mål ska uppnås eller beskrivningar över hur kommunen ska förvissa
sig om att riktningen för utvecklingen är den rätta. De största kommunerna Helsingfors, Esbo
och Vanda hade av dokumenten att döma lagt ner tid och resurser i utarbetandet och
utformningen av kommunstrategierna – medan de flesta mindre kommuner hade dokument av
tunnare slag. Lovisa stad hade som en bilaga till stadsstrategin ett dokument med rubriken
”Personalpolitiska riktlinjer”. Även Sibbo kommun hade ägnat ett omfattande avsnitt åt
personalpolitiken med rubriken ”Personalen och övriga aktörer står i centrum för
tjänsteproduktion och förändringar”, ett avsnitt där personalens välbefinnande och ett gott
ledarskap ses som nyckelfaktorer till framgång. Gemensamt för kommunstrategierna var att
konkreta beskrivningar över personalbrist saknades. Även framtidsvisioner för rekryteringen
med tanke på den ökande takten av personal som avgår genom pensionering saknades. Då
kommunerna tämligen nyligen ålagts skyldigheten att ha en kommunstrategi kan konstateras
att faktumet att alla nyländska kommuner har en strategi kan ses som en god början på ett arbete
som de kommande åren har förutsättningar att utvecklas ytterligare.
Personalrapporten eller personalberättelsen är ett dokument som på ett konkret sätt ger
information om kommunens personalresurser och kan fungera som ett redskap för planering
och utveckling av verksamheten. Av de nyländska kommunerna hittades i 19 fall en
personalrapport från år 2018 via kommunens hemsida. Då dessa analyserades genom
elektronisk genomsökning hittades beskrivningar om personaltillgång eller personalbrist,
rekrytering och olika former av lockelser i varierande grad som i figuren nedan redovisas.

62

Marie Westerholm

Figur 6 Antalet personalrapporter som innehöll beskrivningar kring personaltillgång eller
personalbrist, rekrytering eller kring personalens belöningsformer

belöningar

rekrytering

personaltillgång

0

5

10

15

20

Då personalrapporterna var 19 stycken till antalet kan konstateras att samtliga innehöll
beskrivningar kring kommunens sätt att belöna sin personal. Vanligt förekommande är att
kommunen uppvaktar anställda vid vissa jämna bemärkelsedagar eller kommer ihåg personer
som tjänstgjort jämna decennium hos kommunen. I en del personalrapporter redovisades för de
personalförmåner som kommunen erbjuder eller för den arbetshälsofrämjande verksamhet som
arrangerats genom tyky-verksamhet. Andra former av belöningar var engångsersättningar som
utbetalades i form av personliga tillägg enligt särskilda kriterier åt personer med goda
arbetsinsatser eller som resultatbonus åt en arbetsgemenskap. Grankulla stad beskriver i sin
personalberättelse hur rekryteringstillägg kan utbetalas i samband med anställandet av personal
som inte ännu är berättigad till erfarenhetstillägg på basis av tjänstgöringstid. Lojo stad betonar
en form av immateriell belöning – att skapa förutsättningar för att kunna erbjuda de anställda
olika former av flexibla arbetstidsarrangeman.
I 14 av personalrapporterna fanns ställningstaganden kring rekryteringsbehov eller
beskrivningar av hur rekryteringsprocesserna i kommunen ser ut. Dessa var till stor del av
allmän natur som till exempel ”Den tilltagande pensioneringen ger utmaningar för
rekryteringen av kompetent personal”, citatet ur Borgå stads Personalrapport 2018, eller
”Konkurrensen om kunnig arbetskraft hårdnar, och staden vill vara en bra arbetsgivare även
framledes – också till ryktet. Denna utmaning har vi antagit både aktivt och pragmatiskt. Vi
utvecklar vår arbetsgivarimage både vid Stadskansliet och inom stadens alla sektorer” citerat
63

Marie Westerholm

ur Helsingfors stads personalrapport 2018. På grund av att dessa konstateranden kring
rekryteringsfrågor var av allmän natur valde jag att dessutom leta efter ställningstaganden kring
personaltillgång eller personalbrist. I fem fall hade kommunen i personalrapporten skrivit ut
konkreta beskrivningar över sektorer där personaltillgången brustit eller där prognoserna inför
framtiden låter påskina att nyrekryteringen kan försvåras ytterligare.
Tusby kommun har i allmänna ordalag beskrivit personaltillgången som god, med undantag av
några branscher som inte närmare specificerats. Vanda stad redovisar brist på
barnträdgårdslärare och socialarbetare medan antalet ansökningar av klasslärare, sjukskötare
och socialhandledare hade minskat. Mäntsälä kommun hänvisar till Kevas prognos kring
pensioneringar, enligt vilken barnskötare, barnträdgårdslärare och klasslärare pensioneras i hög
grad inom kommande femårsperiod. Grankulla stad beskriver svårigheter att rekrytera
barnträdgårdslärare medan bristen är speciellt stor på svenska. Även rekryteringen av
specialbarnträdgårdslärare har inneburit svårigheter. Esbo stad beskriver svårigheter att
rekrytera personal inom flera sektorer: svenskspråkig småbarnspedagogik, undervisning och
specialundervisning, finskspråkig småbarnspedagogik och specialpedagogik, undervisning och
specialundervisning, läkare inom social- och hälsovården, socialarbetare samt närvårdare inom
hemvården.
Kommunerna har ett omfattande serviceproduktionsansvar men även finansieringsansvar för
att kunna uppfylla alla lagstadgade skyldigheter. Eftersom kommunernas ekonomiska underlag
varierar har kommunerna olikartade möjligheter att arrangera tjänsterna vilket lett till variation
i tjänsteproduktionen vad gäller verksamhetens innehåll och verksamhetens omfattning
(Sjäblom, 2011, 62). Då kommunens handlingsutrymme är begränsat i ljuset av det stora antalet
skyldigheter som ålagts kommunen samtidigt som ekonomin sätter begränsningar för
verksamhetens

omfattning

är

utrymmet

för

kommunens

strategiarbete

begränsat.

Kommunstrategin kan ses som en form av programstyrning där kommunstrategin innebär en
verksamhetsmodell för förvaltningen som kan visa politisk styrning, främja ett nätverksbaserat
och sektoröverskridande samarbete samtidigt sin strategiarbetet ger möjligheter till systematisk
uppföljning och utvärdering av verksamheten (Sjöblom 2011, 67).

64

Marie Westerholm

6.6. Arbetsplatsannonser utan lockelser
Som redan redovisades i avsnitt 6.1 innehöll de granskade 576 arbetsplatsannonserna i 77 fall
någon form av immateriell lockelse och i 75 fall någon ekonomisk lockelse. Antalet
arbetsplatsannonser som innehöll beskrivningar över kommunens personalförmåner eller
åtminstone ett omnämnande om att sådana förekommer var 273 stycken, vilket innebär i 47 %
av arbetsplatsannonserna. Dessutom beskrevs i avsnitt 6.4 att 94 % av arbetsplatsannonserna
innehöll någon form av allmänt positivt hållen beskrivning av arbetsförhållandena eller
kommunen. I detta stycke vill jag fästa uppmärksamhet vid faktumet att en stor del av materialet
inte innehöll några konkreta lockande beskrivningar av vad arbetsgivaren kan erbjuda den
person som söker anställning.
Under analysen av materialet väcktes många gånger förundran över varför arbetsgivaren missar
möjligheten

att

beskriva

arbetsförhållandena,

arbetsuppgifterna,

arbetsgemenskapen,

kommunen eller arbetsrelaterade förmåner i en positiv dager. Genom att fundera över tonen i
annonseringen kunde med små medel en förändring ske. Det är enkelt att lista krav som den
sökande ska uppfylla, allt från utbildning till arbetserfarenhet eller personliga egenskaper. Då
valet görs att skapa kravlistor över den sökandes egenskaper kunde det samtidigt funderas över
vad arbetsgivaren kan erbjuda den sökande. De kommuner som erbjuder personalförmåner
kunde genom systematik beskriva dessa i varje arbetsplatsannons och i de fall personalförmåner
inte förekommer kunde andra omständigheter beskrivas i positiva ordalag. Jag har tidigare
nämnt möjligheten att öka systematiken genom rutinmässig användning av någon form av
checklista då texten till arbetsplatsannonsen formuleras. Genom användandet av någon form av
minnesstöd som en checklista innebär kan inflytandet av faktorer som tidsbrist eller oerfarenhet
minskas och arbetsplatsannonsernas utformning påverkas systematiskt.

65

Marie Westerholm

7 Sammanfattning och diskussion
Som konsument av dagstidningar och nyhetssändningar kan inte budskapet att det råder
arbetskraftsbrist inom olika, ofta människonära, branscher undgås. Än är det brist på lärare,
socialarbetare, närvårdare inom hemvården än läkare eller sjuksköterskor. Under vintern 2018
– 2019 var temat i nyhetsrapporteringen bristerna inom äldreomsorgen, som delvis skylldes på
bristande tillgång till yrkesutbildad personal. I augusti 2019 rapporterades om akut brist på
personal för eftermiddagsverksamhet för skolbarn, vilket till och med hotade verksamheten på
vissa håll. Har kommunerna misslyckats i sin personalpolitik då det råder arbetskraftsbrist inom
olika sektorer?
I denna avhandling pro gradu har syftet varit att konstatera förekomst eller icke förekomst av
ekonomiska eller andra typer av motivationsfaktorer i arbetsplatsannonser. Grundantagandet i
denna studie har varit att det är i arbetsgivarens intresse att berätta om de fördelar som
kommunen som arbetsgivare har att erbjuda sina anställda och att dessa lockelser därför bör
synas också i de granskade arbetsplatsannonserna. Som teoretisk utgångspunkt togs avstamp i
Frederick Herzbergs (1959) tvåfaktorsteori som identifierar hygienfaktorer som sänker
arbetstagarens motivation ifall de är otillfredsställande och motivationsfaktorer som ifall de
förekommer däremot höjer arbetsmotivationen.
Frågeställningarna var:
Förekommer motivationsfaktorer i de granskade arbetsplatsannonserna?
Om motivationsfaktorer förekommer, vilka uttrycksformer tar de?
Förekommer det kommunvisa skillnader i graden av förekomst av motivationsfaktorer i de
granskade arbetsplatsannonserna?
Vid analysen av 576 nyländska arbetsplatsannonser från den 1.9.2019 hittades lönemässiga
förmåner som tillägg för reservperson, rekryteringstillägg, tillägg för ambulerande arbete,
tillägg för arbetet som viceförman, personligt tillägg, lön på basis av bedömning av arbetets
svårighetsgrad samt ersättning för flytt till orten. Åtta kommuner erbjuder enligt information i
arbetsplatsannonserna personalförmåner åt sina anställda, förmåner som kan ha formen av
ekonomisk ersättning som biljett till kollektivtrafik eller kultur- eller motionssedlar.
Personalförmånerna kan också vara av annan än ekonomisk karaktär som tillgång till
kommunens simhall eller möjlighet att använda gymmet på arbetsplatsen efter arbetstid. I de
66

Marie Westerholm

granskade arbetsplatsannonserna hittades andra än lönemässiga lockelser i form av utlovade
arbetstidsarrangemang och möjlighet att anpassa arbetsuppgifterna enligt sökandes kunskapseller intresseområden. Dessutom erbjöds arbetshandledning för en del yrkesgrupper som till
exempel socialarbetare.
Då egenskaper hos kommunen beaktades vid analysen visade det sig att nyländska kommuner
med lägre tätortsgrad, befolkningstäthet eller befolkningsmängd i högre grad tenderade
använda sig av immateriella lockelser i sina arbetsplatsannonser. Detta samband kan eventuellt
förklaras med att mindre kommuner och glesbygdskommuner i Nyland i praktiken har få
möjligheter att hävda sig i kampen on personal och därför tvingats till kreativitet i strävan att
locka sökande till sina arbetsplatser. Den svaga negativa korrelationen mellan andelen
arbetsplatsannonser med ekonomiska lockelser och kommunens befolkningsmängd kan antyda
att mindre kommuner i högre grad använder sig av också ekonomiska lockelser i sina
arbetsplatsannonser än större kommuner. Ifall en mindre kommun en längre tid haft svårigheter
att rekrytera personal har kommunen kanske funderat över olika sätt att bättra på sin
arbetsgivarimage och kan välja att erbjuda också ekonomiska lockelser för att öka chanserna
att lyckas i rekryteringen av ny personal.
Vid granskningen av kommunstrategierna visade det sig att de nyländska kommunerna i
samtliga fall uppfyllde kommunallagens förpliktelse att ha en kommunstrategi. Däremot var
kommunstrategierna ofta allmänt hållna beskrivningar av kommunens verksamhet och
kommunens personalpolitik beskrevs endast i några fall annat än flyktigt. Konkreta
beskrivningar över svårigheter att rekrytera personal eller strategisk styrning kring sätt att locka
personal hittades inte. Skyldigheten att kommunen ska ha en kommunstrategi är förhållandevis
ny, och förändringsarbete tar tid.
Kommunernas lagstadgade skyldigheter är många och omfattande, och dessa begränsar
samtidigt det strategiska handlingsutrymmet som kommunen har. Då de lagstadgade
skyldigheterna skall uppfyllas inom utrymmet för de ekonomiska ramar som föreligger blir
handlingsutrymmet för strategiarbetet i praktiken mycket litet. Genom strategiarbetet kan
samarbetet mellan olika sektorer, politisk nivå samt kommuninvånarna förbättras och i bästa
fall ge utrymme för nya samarbetsformer att utvecklas. I framtiden då arbetet med
kommunstrategierna utvecklas tillkommer med all sannolikhet former av utvärdering av

67

Marie Westerholm

verksamheten samt systematik i uppföljningen av verksamheten, reflektioner som till stora
delar saknas i de nu lästa dokumenten.
Nitton av de nyländska kommunerna, drygt 70 %, hade publicerat en särskild personalrapport
över kommunens personalresurser. Samtliga innehöll beskrivningar om hur kommunen belönar
sin personal. I fem fall hade kommunen i personalrapporten skrivit ut konkreta beskrivningar
över sektorer där personaltillgången brustit eller där prognoserna inför framtiden låter påskina
att nyrekryteringen kan försvåras ytterligare. Fjorton av personalrapporterna innehöll
ställningstaganden kring rekryteringsbehov eller beskrivningar av hur rekryteringsprocesserna
i kommunen ser ut.
I ljuset av kommunernas beskrivna svårigheter att garantera tillgången till personalresurser kan
man fråga sig varför kommunerna enligt resultaten av denna studie inte i sina
arbetsplatsannonser väljer att utnyttja den givna möjligheten till att marknadsföra sig som
arbetsgivare, utan många gånger istället väljer att koncentrera sig på att lista faktorer och
egenskaper som arbetsgivaren kräver att den arbetssökande ska kunna uppvisa? Vid författandet
av en arbetsplatsannons kunde det vara behjälpligt att kommunen använde sig av någon form
av checklista för att alla delar av betydelse skulle beaktas vid formuleringen av texten. Denna
undersökning kan inte ge svar på i vilken grad olika former av lockelser ändå förekommer i de
nyländska kommunerna, men där kommunerna av någon orsak valt att inte berätta om dessa i
sina rekryteringsannonser.
Då arbetsplatsannonserna i viss mån innehöll olika former av lockelser, medan konkreta
beskrivningar för kommunens strategier att locka personal saknades i kommunernas
kommunstrategier finns ett tydligt glapp mellan kommunernas konkreta rekryteringsarbete och
den personalpolitiska styrningen på strategisk nivå. Även om personalrapporterna var
konkretare hållna än kommunstrategierna saknades i dessa beskrivningar för hur kommunen
ska säkra tillgången till personal även om fem av nitton personalrapporter beskrev svårigheter
att hitta personal för tillfället eller prognoser om sådana svårigheter i framtiden. Även om den
operativa rekryteringsverksamheten i praktiken ofta sköts av en personalchef eller sektorförman
i kommunen kunde kommunens ledning på politisk nivå ta ställning till hur kommunen ska
vårda sin arbetsgivarimage och därmed öka chanserna att personaltillströmningen skulle vara
tillräcklig också i framtiden. Genom kommunstrategin kunde politisk styrning av

68

Marie Westerholm

personalpolitiken skötas, redan av anledningen att kommunallagen stiftar att i kommunstrategin
ska hänsyn tas till personalpolitiken.
Min högst personliga uppfattning är att den arbetsgivare som lyckas lyfta fram det positiva som
kommunen eller samkommunen som arbetsgivare har att erbjuda arbetssökande i form av olika
lockelser, ekonomiska eller andra, kunde ha en effekt på arbetssökandes tendens att söka sig
just till denna specifika arbetsgivare. Sedan återstår utmaningen att hålla fast vid den
arbetstagare som anställts och lyckas undvika en situation där den nyss anställde konstaterar att
gräset kan vara grönare i grannkommunen.

69

Marie Westerholm

Källförteckning
Ahl, H. (2007). Motivationsteori som verktyg för styrning och kontroll. Studies In
Educational Policy And Educational Philosophy Discourse, E-tidskrift 2007:2 pp. 1 - 13.
Ammattibarometri. Hämtad 3.10.2019 från https://www.ammattibarometri.fi/?kieli=sv
Andersson-Stråberg, T. (2005). Att få vad man förtjänar: Rättviseupplevelser i samband med
individuell lönesättning. Arbetsmarknad &Amp; Arbetsliv, 11(2), pp. 93 - 107.
Bergström, G. & Boréus, K. (2000). Textens mening och makt: Metodbok i
samhällsvetenskaplig textanalys. Lund: Studentlitteratur.
Brewer, Gene A. & Richard M. Walker. "Personnel Constraints in Public Organizations: The
Impact of Reward and Punishment on Organizational Performance." Public Administration
Review 73, no. 1 (2013): 121–131.
Bryman, A. (1997). Kvalitet och kvantitet i samhällsvetenskaplig forskning. Lund:
Studentlitteratur.
Bryman, A. (2002). Samhällsvetenskapliga metoder. Malmö: Liber Ekonomi.
Bryman, A. & Cramer, D. (2005). Quantitative data analysis with SPSS 12 and 13: A guide
for social scientists. Hove: Routledge.
Erlingsson, G. & Santesson – Wilson, P. (2009) Förändring och tröghet i välfärdsstaterna.
Reform. Stockholm: Norstedts
Esaiasson, P., Gilljam, M., Oscarsson, H. & Wägnerud, L. (2012). Metodpraktikan: Konsten
att studera samhälle, individ och marknad (4 [rev.] uppl.). Stockholm: Norstedts juridik
Espoon kaupunki (2019a) Henkilöstöedut. Hämtad 22.11.2019 från https://www.espoo.fi/fiFI/Tyo_ja_yrittaminen/Espoo_tyonantajana/Henkilostoedut
Espoon kaupunki (2019b) Henkilöstökertomus. Hämtad 5.9.2019 från
https://www.espoo.fi/fi-FI/Espoon_kaupunki/Tietoa_Espoosta/Julkaisut
Espoon kaupunki (2019c) Valvontaraportit. Hämtad 5.9.2019 från https://www.espoo.fi/fiFI/Sosiaali_ja_terveyslautakunnan_paatoksia(163781)
Granqvist, L. (2007). Den nya lönebildningen ur ett akademikerperspektiv. Arbetsmarknad &
Arbetsliv, 13(3–4), pp. 65 - 67.
Hakanen, Jari (2011) Työn imu. Helsinki: Työterveyslaitos
Hakonen, A. (2014). Palkitse taitavammin: Palkitsemistavat esimiestyön ja johtamisen
välineinä. Helsinki: Talentum Media.

70

Marie Westerholm

Hansen, N. & Hermansson, D. (2013) Erkännandets uttrycksformer och konsekvenser: En
kvalitativ fallstudie på en arbetsplats. Arbetsmarknad & Arbetsliv, årg. 19, nr 2, sommaren
2013, 55 – 71
Helsingin kaupunki (2019a) Henkilöstöedut. Hämtad 22.11.2019 från
https://www.hel.fi/rekry/fi/valitse-helsinki/henkilostoedut
Helsingin kaupunki (2019b) Henkilöstöraportit. Hämtad 5.9.2019 från
https://www.hel.fi/kanslia/fi/julkaisut-ja-kuulutukset/julkaisut/henkilostoraportit
Herzberg, F. (1959). The motivation to work. New York: Library of Congress Catalog Card
Number: 59–14119.
Hiironniemi, Silja (2013) Kuntien tehtävien kartoitus. Raportti 2012, Valtiovarainministeriön
julkaisuja 2/2013
Hiironniemi, Silja (2015) Kuntien tehtävät ja velvoitteet 2015, Täydennysraportti,
Valtiovarainministeriön julkaisu 30/2015
Johansson, F. & Juuti, P. 1983. Tuottavuutta yhteistyöllä: "kannustava palkkaus". Helsinki:
LTK-Erityispalvelut Oy.
Kauniainen (2019) Henkilöstöedut. Hämtad 25.11.2019 från
https://www.kauniainen.fi/kaupunki_ja_paatoksenteko/ajankohtaista/kauniainen_tyonantajana
/henkilostoedut
Kunta-alan työnarviointityöryhmä. (1997) Työn vaativuuden arvioinnin kehittäminen kuntaalalla: Kunta-alan työnarviointityöryhmän loppuraportti. Helsinki: Kunnallinen
työmarkkinalaitos.
Kuntarekry. Hämtad 14.10.2019 från https://kuntarekry.fi/
Kommunallag 410/2015. Hämtad 30.8.2019 från
https://www.finlex.fi/sv/laki/ajantasa/2015/20150410
KT Kommunarbetsgivarna (2019a). Avtalsområdena. Hämtad 23.8.2019 från
https://www.kt.fi/sv/statistik-och-publikationer/statistik-om-personalen/avtalsomradena
KT Kommunarbetsgivarna (2019b). De kommunala tjänste- och arbetskollektivavtalen.
Hämtad 16.8.2019 från https://www.kt.fi/sv/avtal
KT Kommunarbetsgivarna (2019c). Lönestrukturen. Hämtad 23.8.2019 från
https://www.kt.fi/sv/statistik-och-publikationer/lonestatistik/lonestrukturen
KT Kuntatyönantajat (2019) Yleisimmät ammattinimikkeet. Hämtad 16.8.2019 från
https://www.kt.fi/tilastot-ja-julkaisut/henkilostotilastot/ammatit
Kuntaliitto (2019). Tilastot ja julkaisut. Hämtad 16.8.2019 från
https://www.kuntaliitto.fi/tilastot-ja-julkaisut/kaupunkien-ja-kuntien-lukumaarat

71

Marie Westerholm

Lag om kommunala tjänsteinnehavare 304/2003. Hämtad 30.8.2019 från
https://www.finlex.fi/sv/laki/smur/2003/20030304
Maslow, A. H. & Maslow, A. H. (1970). Motivation and personality (2. ed. 1970.). New
York: Harper & Row.
Murto, J. (2018) Henkilökohtainen palkanosa: Tutkimus työehtosopimusten
palkkausjärjestelmien henkilökohtaisesta palkanosasta ja sen määritysprosessiin liittyvistä
oikeudellisista kysymyksistä. Helsinki: Helsingin yliopiston oikeustieteellinen tiedekunta.
Nationalencyclopedin. Hämtad 16.9.2019 från https://www.ne.se/uppslagsverk/encyklopedi/l
%C3 %A5ng/motivation
OFR - Offentliganställdas förhandlingsråd (2019). Ordlista – Avtal. Hämtad 16.9.2019 från
https://www.ofr.se/ordlista-avtal/
Nylands förbund (2019) Karta över Nyland. Hämtad 10.12.2019 från
https://www.uudenmaanliitto.fi/sv/nyland
Paanetoja, J. (2017) Työoikeus tutuksi – käsikirja. Digikirja. Edita Publishing Oy
Pakarinen et al.. (2012) Kommunalt arbete och produktivitet. Personalens betydelse för
resultatrik service. Helsingfors: Finlands Kommunförbund
Porvoon kaupunki (2019) Henkilöstöraportti 2018. Som bilaga till Stadsstyrelsens protokoll
8.4.2019/ Paragraf 110.
Sachau, D. A. (2007) Resurrecting the Motivation-Hygiene Theory: Herzberg and the Positive
Psychology Movement. Human Resource Development Review, 6(4), pp. 377–393.
Sibbo kommun (2020) Jobba i Sibbo. Hämtad 21.1.2020 från
https://sipoo.fi/se/kommunen_och_beslutsfattande/kommunen_som_arbetsgivare/jobba_i_sib
bo
Sipoon kunta (2018) Henkilöstöraportti 2017. Hämtad 16.9.2019 från
https://sipoo.fi/fi/kunta_ja_paatoksenteko/kunta_tyonantajana/toissa_sipoossa
Sjöblom, S. (2011). Den starka statens styrningsproblem. Helsingfors: Finlands
Kommunförbund
Statistikcentralen (2019a) Löner inom kommunsektorn. Hämtad 23.8.2019 från
https://www.stat.fi/til/ksp/index_sv.html
Statistikcentralen (2019b) Begrepp. Hämtad 10.12.2019 från
http://www.stat.fi/meta/kas/taajama_aste_sv.html
Statistikcentralen – Statistikcentralens PxWeb databaser. Hämtad 26.10.2019 från
http://pxnet2.stat.fi/PXWeb/pxweb/sv/Kuntien_talous_ja_toiminta/

72

Marie Westerholm

Tang, Thomas Li-Ping, Peter H. Cunningham, Eric Frauman, Mark I. Ivy, & Tara L. Perry.
"Attitudes and Occupational Commitment Among Public Personnel: Differences between
Baby Boomers and Gen-Xers." Public Personnel Management 41, no. 2 (2012): 327–360.
Taylor, Jeannette, & Ranald Taylor. "Working Hard for More Money or Working Hard to
Make a Difference? Efficiency Wages, Public Service Motivation, and Effort." Review of
Public Personnel Administration 31, no. 1 (2011): 67-86.
Terveyden ja hyvinvoinnin laitos (2015) Kuntien terveys- ja sosiaalipalvelujen henkilöstö
2014. Hämtad 5.9.2019 från https://thl.fi/fi/tilastot-ja-data/tilastot-aiheittain/terveys-jasosiaalipalvelujen-henkilosto/kuntien-terveys-ja-sosiaalipalvelujen-henkilosto
Tulospalkkiojärjestelmä 2019 alkaen. Ohje. Henkilöstöosasto 19.10.2018. Helsinki:
Kaupunginkanslia
Tuunanen, M., Pasanen, M. (1997) Kuntatyön arviointi. Tutkimus työn vaativuuden
arviointijärjestelmän kehittämisestä kunta-alan palkkarakenneuudistuksessa. Helsinki:
Suomen Kuntaliitto.
Uudenmaan liitto (2019) Uusimaa lukuina 2019. Uudenmaan liiton julkaisut
Vad är offentlig upphandling? Hämtad 5.9.2019 från https://www.upphandling.fi/offentligupphandling/troskelvarden
Wahlgren, L. (2005). SPSS steg för steg. Lund: Studentlitteratur.
Valtiovarainministeriö (2019) Kuntien tehtävät ja toiminta. Hämtad 21.8.2019 från
https://vm.fi/kuntien-tehtavat-ja-toiminta
Vantaan kaupunki (2019a) Henkilöstöedut. Hämtad 22.11.2019 från
https://www.vantaa.fi/hallinto_ja_talous/tyo_ja_elinkeinot/vantaa_tyonantajana/henkilostoedu
t
Vantaan kaupunki (2019b) Henkilöstökertomus. Hämtad 5.9.2019 från
https://www.vantaa.fi/instancedata/prime_product_julkaisu/vantaa/embeds/vantaawwwstructu
re/143865_Henkilo_sto_kertomus_2018_web.pdf

Tidningsartiklar:
Lindberg, C. (2019) artikel 23.5.2019 HS: Kravet om 0,7 vårdare per äldre ska skrivas i
lagen. Svenska Yle.fi. Hämtad från https://svenska.yle.fi/artikel/2019/05/23/hs-kravet-om-07-vardare-per-aldre-ska-skrivas-in-i-lagen
Sainio, S (2019) artikel 12.2.2019 Tampere vastasi kovaan työvoimapulaan korottamalla
palkkoja: sosiaalityöntekijöille satanen lisää, jo vuoden sitoutumisesta maksetaan 800 euron
lisä. Aamulehti. Hämtad från https://www.aamulehti.fi/a/201452708

73

Marie Westerholm

Winberg, C. (2019) artikel 21.8.2019 Stor brist på socialarbetare - kommunerna i svår sits.
Svenska Yle.fi. Hämtad från https://svenska.yle.fi/artikel/2019/08/21/stor-brist-pasocialarbetare-kommunerna-i-svar-sits
Österholm, A. (2019) Hbl artikel 9.8.2019 Brist på eftisledare i Helsingfors – "Arbetet
uppskattas inte" HBL. Hämtad från https://www.hbl.fi/artikel/brist-pa-eftisledare-ihelsingfors-arbetet-uppskattas-inte/

De nyländska kommunernas web-adresser:
Askola https://www.askola.fi/
Borgnäs https://pornainen.fi/
Borgå https://www.porvoo.fi/
Esbo https://www.espoo.fi
Grankulla https://www.kauniainen.fi
Hangö https://www.hanko.fi/
Helsingfors https://hel.fi/helsinki/fi
Hyvinge https://www.hyvinkaa.fi/
Högfors https://www.karkkila.fi/
Ingå https://www.inga.fi/sv
Kervo https://www.kerava.fi/
Keusote https://keski-uudenmaansote.fi/
Kyrkslätt https://www.kirkkonummi.fi/
Lappträsk https://www.lapinjarvi.fi
Lojo https://www.lohja.fi/
Lovisa https://www.loviisa.fi/sv/
Mäntsälä https://www.mantsala.fi/
Mörskom https://myrskyla.fi/
Nurmijärvi https://www.nurmijarvi.fi/
Perusturvakuntayhtymä Karviainen http://www.karviainen.fi/
Pukkila https://pukkila.fi/
Raseborg https://www.raseborg.fi/
Sibbo https://sipoo.fi/
Sjundeå https://www.siuntio.fi/
Träskända https://www.jarvenpaa.fi
Tusby https://www.tuusula.fi/
Vanda https://www.vantaa.fi/
Vichtis https://www.vihti.fi/

74

