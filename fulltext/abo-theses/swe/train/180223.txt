Språkval och språkanvändning bland ungdomar på svenska
språköar

Karolina Östman, 40341
Pro gradu-avhandling i svenska språket
Handledare: Saara Haapamäki
Fakulteten för humaniora, psykologi och teologi
Åbo Akademi
2020

ÅBO AKADEMI – FAKULTETEN FÖR HUMANIORA, PSYKOLOGI OCH
TEOLOGI
Abstrakt för avhandling pro gradu
Ämne: Svenska språket
Författare: Karolina Östman
Arbetets titel: Språkval och språkanvändning bland ungdomar på svenska språköar
Handledare: Saara Haapamäki

Handledare: -

Abstrakt:
Syftet med avhandlingen är att undersöka språkval och språkanvändning bland ungdomar på
svenska språköar i Finland, med fokus på språken finska, svenska och engelska. De språköar jag
undersöker är Björneborg, Tammerfors och Uleåborg. Avhandlingen fokuserar på
informanternas språkkunskaper, språkanvändning inom olika domäner och attityder till de olika
språken. Jag undersöker indirekt också språksituationen och svenskans livskraftighet på
språköarna. Ett annat syfte med undersökningen är att undersöka om det finns skillnader mellan
informantgrupperna på de olika språköarna.
Materialet för undersökningen är en elektronisk enkät som sammanlagt 95 gymnasieungdomar
har svarat på. Avhandlingen tar avstamp i teorier om språkval och språkanvändning och för att
besvara undersökningens delfrågor har jag tillämpat Grins (2003) COD-modell över tre
förutsättningar för att använda ett språk samt ELDIA-projektets EuLaViBar Language
Maintenance Scale som referensram för språksituationen.
Resultaten visar att informanternas självuppskattade språkkunskaper är utmärkta i alla språk.
Finska är det dominerande språket som används i alla domäner och är den generella språkliga
preferensen. Svenska och engelska används inom betydligt färre domäner. Enligt informanterna
ökar engelska språkets förekomst i Finland och majoriteten tror att engelska kan bli ett viktigare
språk än svenska i framtiden, men de ser ändå inte språket som ett hot mot vare sig svenska eller
finska. Genom att studera svenska utifrån Grins tre förutsättningar blev det tydligt att även om
de till viss del uppfylls så finns det begränsningar. Den förutsättning som uppfylls bäst är
kompetens medan den förutsättning som uppfylls sämst är vilja, som också är den faktor som
individen har störst kontroll över. Med hänsyn till ELDIA-skalan motsvarar användningen av
svenska mellan att språkbevarande uppnås till en viss del och språket upprätthålls för tillfället.
En av de viktigaste slutsatserna gäller skillnader som förekommer mellan de olika
informantgrupperna. Informantgruppen i Björneborg framstår som den mest finskspråkiga.
Jämfört med informanterna på de andra orterna är informanterna i Tammerfors de mest
svenskspråkiga. Detta överensstämmer också med en del tidigare forskning som har gjort
liknande iakttagelser. Informanterna i Uleåborg har inte en lika tydlig profil eftersom resultaten
delvis påverkas av att ett flertal informanter under en längre tid har bott i svenskspråkiga
Österbotten eller Sverige. Resultaten tyder på att man i framtiden borde nyanserna bilden av
språköar och de svenskspråkiga invånarna ytterligare och inte likställa dem med varandra.
Nyckelord: språköar, språkval, språkanvändning, domäner, språkbyte, språkbevarande
Datum: 6.12.2020
Abstraktet godkänt som mognadsprov:

Sidoantal: 63

Innehållsförteckning
1. Inledning................................................................................................................................. 1
1.1 Bakgrund .......................................................................................................................... 1
1.2 Syfte och frågeställningar ................................................................................................. 3
1.3 Språksituationen i Finland ................................................................................................ 4
1.4 Svenska språköar i Finland ............................................................................................... 7
2. Material ................................................................................................................................ 13
3. Teori och metod ................................................................................................................... 15
3.1 Språkval och domäner .................................................................................................... 15
3.2 Språkbevarande och språkbyte ....................................................................................... 19
3.3 Analysmetoder ................................................................................................................ 24
4. Resultat ................................................................................................................................. 25
4.1 Språkkunskaper .............................................................................................................. 25
4.1.1 Språklig identitet ...................................................................................................... 25
4.1.2. Språklig repertoar .................................................................................................... 27
4.1.3 Det dominerande eller starkaste språket .................................................................. 27
4.1.4. Språkkunskaper och förmågor ................................................................................ 29
4.2 Språkval och domäner .................................................................................................... 33
4.2.1 Språkval inom domäner ........................................................................................... 33
4.2.2 Språk, domäner och förekomst ................................................................................ 35
4.2.3 Språkval och språkanvändning på internet .............................................................. 38
4.3 Åsikter om språken ......................................................................................................... 40
4.3.1 Språklig preferens .................................................................................................... 40
4.3.2 Språkanvändning i framtiden ................................................................................... 41
4.3.3 Orsaker till framtida språkval .................................................................................. 43
4.3.4 Åsikter om svenska och finska språket .................................................................... 45
4.3.5 Åsikter om engelska språket .................................................................................... 48

5. Sammanfattande diskussion ................................................................................................. 50
5.1 Sammanfattning .............................................................................................................. 50
5.2 Diskussion av språken finska och engelska .................................................................... 52
5.3 Svenska språket i förhållande till Grins tre förutsättningar ............................................ 55
5.4 Orternas språkliga profilering ......................................................................................... 60
5.5 Avslutande kommentarer ................................................................................................ 62
Litteraturförteckning ................................................................................................................ 64
Bilaga 1 – Enkäten ................................................................................................................... 68

1. Inledning
1.1 Bakgrund
Engelska utgör världens tredje största språk och har fått ett allt starkare fäste i många länder
genom globaliseringen, vilket har gett språket på flera håll status som ett lingua franca. Också
i Finland används engelska allt mer. Enligt Lázló Vincze och Tom Moring (2017:112) har
engelskans utbredning ofta diskuterats med tanke på språklig globalisering och dess hot mot
den språkliga diversiteten på en global nivå medan man inte har fokuserat i lika stor
utsträckning på engelskans påverkan på regional nivå. De anser att detta har betydelse, eftersom
regional två- och flerspråkighet också innebär att olika språk, exempelvis majoritets- och
minoritetsspråk, lever sida vid sida samtidigt som det förekommer skillnader i storlek och makt
mellan språken. (Vincze & Moring 2017:112.) Med termerna majoritet och minoritet brukar
man antingen avse det numerära förhållandet mellan befolkningsgrupper eller att det råder en
ojämn maktfördelning mellan grupperna; språkliga minoriteter kan därför definieras utifrån
vilken status och funktion språket har i ett samhälle (Hyltenstam & Stroud 1990:23f).
Talare av minoritetsspråk utmanas ofta av det omgivande majoritetsspråket, vilket gör att
engelskans förekomst i sin tur utgör en särskild utmaning. Det regionala majoritetsspråket kan
ses som ett naturligt rivaliserande språk gentemot minoritetsspråket medan engelskan träder in
som ett tredje språk och blir ett andra tävlande språk mot framförallt minoritetsspråket. (Vincze
& Moring 2017:112.)
Situationen i Finland är väldigt speciell ifall man betraktar den språkliga situationen utifrån ett
sådant perspektiv. Trots att både finska och svenska enligt grundlagen är Finlands nationalspråk
och därmed också jämlika enligt lag utgör den svensktalande befolkningen numerärt en
minoritet i förhållande till den finsktalande befolkningen. Finska är därför i olika stor
utsträckning ett naturligt rivaliserande språk med svenska även om svenska språket ändå inte
kan beskrivas i termer av ett hotat språk på grund av sin lagstadgade status som nationalspråk.
På en del områden i Finland är det till och med svenska som dominerar.
Däremot kan svenska vara mer sårbart på vissa områden där svenskan i synnerhet utgör en
minimal minoritet i förhållande till den finsktalande befolkningen. Av den anledningen är det
av intresse att undersöka språksituationen på sådana områden, dvs. språkval och användning av
finska, svenska och engelska samt hur man förhåller sig till de olika språken.
1

Språkval och språkanvändning är inget nytt forskningsfenomen utan man har forskat kring det
både på internationellt och på finländskt håll. På grund av att forskningen är så pass omfattande
kommer jag härnäst att enbart presentera tidigare forskning som i något avseende berör svenska
eller finska språket och som också i någon mån också tangerar engelsk språkanvändning,
eftersom det är de språken jag ämnar undersöka.
På internationellt håll har en relativt ny studie gjorts som fokuserat på svenska språket ur ett
minoritetsspråksperspektiv. Undersökningen är Marie Rydenvalds (2017:1) doktorsavhandling
i vilken hon har undersökt hur flerspråkiga människor med migrantbakgrund använder olika
språk. Hennes vinkling för undersökningen var flerspråkiga ungdomar med svensk bakgrund
som bor utomlands. Ungdomarna i hennes studie förhåller sig till tre språk i sin vardag med det
lokala majoritetsspråket, engelska och svenska som i denna kontext blir ett minoritetsspråk.
Hennes syfte med undersökningen var att undersöka ungdomarnas flerspråkighet och
språkanvändning, dvs. hur de upplever sin flerspråkighet och hur de beskriver sin språkliga
vardag.
På finländskt håll har man intresserat sig för språkval och språkanvändning i och med
engelskans intåg. I början på 2000-talet gjordes exempelvis en stor kvantitativ undersökning på
nationell nivå som undersökte finländare och engelska, däribland användning av, attityder till
och uppfattningar om engelska samt vad finländare tror att engelskan har för roll i Finland i
framtiden (Leppänen et al. 2011). Majoriteten av informanterna hade finska som första och
enda språk och den generella inställningen till engelska var positiv. Undersökningen visade
också att engelskan är starkt närvarande i Finland enligt informanterna och att de inte ansåg att
engelska utgör ett hot mot finska språket och kulturen. Däremot ansåg informanterna att
kunskaper i engelska anses vara en viktig resurs i den allt mer multikulturella och globaliserade
världen.
Också forskning som mer explicit har fokuserat på finlandssvenskar och språkval har utförts.
Marianne Broermann (2007) undersökte språkliga attityder bland två minoritetsgrupper. Hon
undersökte finlandssvenska ungdomar i Finland och sorbiska ungdomar i Tyskland. De
finlandssvenska ungdomarna kom från Åbo, Pargas och Kimito medan de sorbiska ungdomarna
kom från Bautzen. Hennes syfte var att undersöka och jämföra språkliga attityder bland
minoritetsgrupper i olika miljöer. Ett av de övergripande målen för studien var att undersöka
hur kontexten påverkade språkanvändning bland ungdomarna. För de finlandssvenska
ungdomarna undersökte hon alltså språkanvändning av språken finska och svenska inom olika
domäner ur ett majoritets- och minoritetsspråksperspektiv. Undersökningen tangerade också
2

indirekt engelskans inverkan på de två språkgrupperna inom främst mediekonsumtion i och
med engelskans spridning i världen.
Avslutningsvis kan också den finlandssvenska ungdomsbarometern 2018 nämnas som är en
relativt ny undersökning. Undersökningen gjordes bland finlandssvenska ungdomar på temat
språkanvändning. I en omfattande kvantitativ studie med 800 finlandssvenska ungdomar från
olika

regioner

i

Finland

undersökte

Jenny

Stenberg-Sirén

(2018)

ungdomarnas

språkanvändning bland annat i och utanför hemmet samt på internet. Hon konstaterade att
finlandssvenska ungdomar lever förhållandevis svenskspråkiga liv medan engelska dominerar
deras språkanvändning på internet.
Hon gjorde också en uppföljande studie i vilken hon intervjuade några ungdomar för att
analysera svaren mer kvalitativt (Stenberg-Sirén 2020). De områden som Stenberg-Sirén
undersökte i ungdomsbarometern var Åboland, Nyland, Österbotten, Åland och Övriga
Finland. Vad som definierar Övriga Finland framkommer inte men studien utelämnar explicit
svenska språköar och säger därmed inget om språkanvändningen på dessa områden.
Svenska språköar i Finland har i viss mån tidigare undersökts med fokus på språkanvändning
av finska och svenska. Sofie Henricson (2013) har i sin doktorsavhandling undersökt språkbruk
bland ungdomar på språköar med fokus på samtalsspråk i arrangerade gruppsamtal och hur
ungdomarna använder sina flerspråkiga resurser. Ett annat exempel utgörs av Camilla Kovero
(2011) som har undersökt ungdomars språkanvändning med olika familjemedlemmar i hemmet
på språköar. Däremot har man inte undersökt språkanvändning på dessa områden där engelska
inkluderas som ett tredje språk och hur ungdomarna förhåller sig till de olika språken.

1.2 Syfte och frågeställningar
Syftet med avhandlingen är att undersöka språksituationen på svenska språköar i Finland genom
att undersöka språkval och språkanvändning bland gymnasieungdomar, med fokus på språken
finska, svenska och engelska, samt hur ungdomarna förhåller sig till språken och hur de ser på
språkens framtid i Finland. Ett annat syfte är också att undersöka om det förekommer skillnader
mellan orterna. Språköar utgör intressanta områden i Finland i och med att det bor en liten
svensktalande minoritet med vissa svenska institutioner på en i övrigt finskspråkig ort. Trots
3

sina svenskspråkiga institutioner såsom skolor är svenska på dessa områden mer sårbar jämfört
med svenska på andra orter i Finland.
Även om svenskan i nuläget verkar livskraftig i förhållande till finska, är det av intresse att
undersöka ungdomarnas språkanvändning och i vilken utsträckning engelskan inkluderas i
deras språkanvändning. Min övergripande forskningsfråga är: Hur ser informanternas språkval
och språkanvändning ut med fokus på finska, svenska och engelska på språköarna? I
avhandlingen ställer jag följande forskningsfrågor för att dra slutsatser om den övergripande
forskningsfrågan.
-

Hurdana språkkunskaper har informanterna i svenska, finska och engelska?

-

Var och hur använder de språken?

-

Hur förhåller de sig till språken?

-

Finns det skillnader mellan de olika språköarna?

Utöver språkval och språkanvändning intresserar jag mig också indirekt för svenskans situation
och livskraftighet bland dessa ungdomar på språköarna. Med detta i åtanke undersöker jag alltså
enbart svenskan på specifika språköområden i Finland och inte svenskans situation i Finland.
Därtill är undersökningen begränsad till att enbart undersöka ungdomar och jag kan därför inte
yttra mig om andra åldersgrupper eller diskutera språköar i sin helhet. Jag avser inte att kunna
ge några definitiva svar men däremot hoppas jag kunna säga något om framtidsutsikterna och
eventuella tendenser utifrån min undersökning.

1.3 Språksituationen i Finland
Finland var en del av Sverige från 1100-talet fram till år 1809 när Ryssland erövrade Finland,
som därefter var ett autonomt storfurstendöme fram till sin självständighet år 1917. Under den
ryska perioden upprätthölls de svenska lagarna och det svenska administrationssystemet i
Finland, vilket också har påverkat vilken användning och status de olika språken har haft i
Finland genom århundradena. (Sjöholm 2004:638.)
Svenska språket användes ursprungligen bland eliten och som administrativt språk medan
finska användes bland folket. Under 1800-talets slut och 1900-talets början förändrades
språkens status och användningsområden på grund av den fennomanska rörelsens
4

förfinskningsprocess av Finland. (Taavitsainen & Pahta 2003:5.) På grund av rörelsens framfart
har de svenskspråkiga och finskspråkiga språkgrupperna fått omvända positioner i det
finländska samhället genom att svenskan, som inledningsvis var det viktigare språket, förlorade
sin status och fick en minoritetsroll medan finskan däremot fick en allt högre status (Sjöholm
2004:639).
År 1815 fanns det ca 160 000 svenskspråkiga i Finland, vilka då utgjorde 15 % av befolkningen.
Från 1880 ökade den svenskspråkiga befolkningen fram till år 1900, och efter det höll sig
befolkningsmängden stabil i ungefär 50 år innan den började minska. Orsakerna till att den
svensktalande befolkningen minskade anses bero på att nativiteten sjönk bland
finlandssvenskarna, emigrationen till Sverige under 1960- och 70-talet samt förfinskningen
bland svenskspråkiga genom exogami mellan finskspråkiga och svenskspråkiga finländare.
(Latomaa & Nuolijärvi 2005:135.)
Idag har Finland över 5,5 miljoner invånare. Enligt statistiken talar 87,6 % finska, 5,2 % talar
svenska och 7,1 % talar övriga språk (Statistikcentralen 2019). Många finländare är emellertid
tvåspråkiga, vilket inte framkommer av statistiken eftersom modersmålet bara kan registreras
som antingen finska, svenska eller något annat språk, vilket utesluter möjligheten att registrera
flera språk som modersmål. Detta gör det svårt att säga hur den språkliga fördelningen faktiskt
ser ut i praktiken om man utgår från språkkunskaper.
Enligt grundlagen är finska och svenska Finlands nationalspråk och av den anledningen bör
både den finsk- och svenskspråkiga populationen behandlas lika och erbjudas service på båda
språken, exempelvis inom domstolar, utbildning samt inom hälsa och välfärd (Latomaa &
Nuolijärvi 2005:129; Sjöholm 2004:637). Svenskspråkiga invånare kan ändå stöta på problem
trots lagstiftningen. Städer och kommuner registreras antingen som enspråkiga eller tvåspråkiga
kommuner, vilket i sin tur också påverkar vilka språkliga rättigheter invånarna har i respektive
kommun. Framförallt i tvåspråkiga kommuner där majoritetsspråket är finska kan det vara svårt
att utföra dagliga ärenden på svenska ute i samhället, exempelvis hos olika myndigheter men
också i individens näromgivning (Latomaa och Nuolijärvi 2005:135).
En ny rapport från 2019, som gjordes av tankesmedjan Agenda, om språkklimatet i Finland
visar att många finlandssvenskar anser att svenskans ställning i Finland är dålig. 20 % av
informanterna i studien upplever att svenska språkets ställning i Finland är mycket dålig, medan
55 % upplever att det är ganska dåligt. Enbart 25 % anser att svenskans ställning är ganska bra

5

medan ingen anser att det är mycket bra. En klar majoritet tror också att läget kommer att
försämras ytterligare under den närmaste framtiden. (Herberts 2019:16f.)
Geografiskt bor majoriteten av den finskspråkiga befolkningen i mer urbaniserade områden i
sydvästra Finland medan den svenskspråkiga befolkningen i huvudsak bor i de södra och västra
delarna längs med kusten och på Åland (Latomaa & Nuolijärvi 2005:129). Av Finlands 311
kommuner är 33 kommuner registrerade som tvåspråkiga kommuner. Av dessa kommuner har
18 kommuner registrerat svenska som majoritetsspråk medan 15 av kommunerna har registrerat
finska som majoritetsspråk. Därtill finns 16 kommuner som är registrerade som enspråkigt
svenska men samtliga är belägna på Åland. De resterande 262 kommunerna i Finland är
registrerade som enspråkigt finska. (Kommunförbundet 2016.)
För att en kommun ska kunna registreras som tvåspråkig måste minst 8 % av invånarna eller
sammanlagt 3000 av invånarna tala minoritetsspråket som sitt modersmål. Ifall färre invånare
än det talar minoritetsspråket är kommunen enspråkig. (ibid..) På en del områden i Finland som
är registrerade som enspråkigt finska kommuner finns ändå en betydande svensktalande
befolkning med egna svenska institutioner. Det är sådana områden, så kallade språköar, som
avhandlingen fokuserar på. Jag kommer att mer ingående ta upp begreppet språkö i följande
avsnitt.
Trots sin tvåspråkiga status talas det också en hel del andra språk i Finland. Samiska samt finskt
och finlandssvenskt teckenspråk är exempel på språk som dessutom är tryggade enligt lag.
Andra språk som också talats länge i landet är romani och karelska. I Finland talas också många
andra språk som de senaste årtiondena vuxit i både antal och talare genom migration. Av dem
är de största språken ryska, estniska, arabiska, somali och engelska. (Institutet för de inhemska
språken u.å..) Den språkliga mångfald som förekommer i Finland visar att språksituationen inte
är unik utan precis som i resten av världen förändras den på nationell nivå (Latomaa &
Nuolijärvi 2005:211).
Globalisering, växande ekonomisk självständighet samt sociala och demografiska förändringar
har haft stor påverkan på språkanvändningen i världen (Taavitssainen & Pahta 2003:3).
Engelska är ett av världens största språk och både talas och används i de flesta länder. Språket
har också fått stor spridning i Finland. Redan under 2000-talets början påtalades möjliga
framtidsperspektiv där engelskan övertar olika domäner på bekostnad av ett annat inhemskt
språk och att människor i framtiden kommer att använda engelskan parallellt med sitt eget
modersmål också i de länder där engelska inte är ett officiellt språk (Latomaa & Nuolijärvi
6

2005:213; Höglin 2002:8). I Finland används engelska inom allt flera domäner, exempelvis vid
universitet och inom forskning samt inom internationella storföretag (Latomaa & Nuolijärvi
2005:216). För närvarande finns det emellertid inget som tyder på att engelskan skulle tränga
ut nationalspråken totalt inom en snar framtid.
Trots detta finns ändå vissa farhågor. Så sent som hösten 2018 skrev Finska språknämnden vid
Institutet för de inhemska språken ett uttalande i vilken de befarar att engelskan utgör ett hot
som kommer att tränga undan de båda nationalspråken finska och svenska i framtiden (Leino
& Hyytiäinen 2018). Engelska har en stark närvaro bland alla finländare, eftersom språket
förekommer i det dagliga livet genom massmedier, populärkultur och underhållning
(Taavitsainen & Pahta 2003:5). Därför används engelska ofta i tal och skrift genom att man
använder engelska lånord eller kodväxlar när man kommunicerar (Höglin 2002:86). Detta är
något som intresserat forskare i Norden, som under 2000-talets början gjorde det internordiska
forskningsprojektet Moderna importord i språken i Norden, i vilken man undersökte bruket av
importord och attityder till språkpåverkan i Norden (Mattfolk 2011:16).
Därtill har engelska också blivit allt viktigare att kunna jämfört med för ett par årtionden sedan,
eftersom engelska används till allt fler olika syften och av fler människor än någonsin tidigare.
(Taavitssainen & Pahta 2003:3.) Detta är också något som reflekteras i det finländska
utbildningssystemet genom att engelska införs i undervisningen redan i ett tidigt skede i
grundskolan. I finskspråkiga skolor är det vanligt att språkstudierna i engelska inleds tidigare
än språkstudierna i svenska medan det omvända råder i finlandssvenska skolor där man läser
finska före man börjar läsa engelska.

1.4 Svenska språköar i Finland
Runt om i Finland finns så kallade språköar, som trots att de inte befinner sig på områden som
normalt ses som typiska svenska områden i Finland ändå inkluderas i den finlandssvenska
gemenskapen på grund av sin svensktalande befolkning (Henricson 2013:13).
Språköar uppkom i Finland på 1700- och 1800-talet när svenskspråkiga tjänstemän flyttade till
finska industristäder, vilket ledde till att svenskspråkiga institutioner såsom läroverk och
folkskolor grundades. Det var industristäderna som förde med sig svenska språket till dessa
7

områden samtidigt som avvecklingen av dem också ledde till att svenskan så småningom kom
att minska betydligt. Det är med andra ord samhällsutvecklingen som har haft stor inverkan på
den språkliga mångfalden på många lokala håll. (Lönnroth 2009:107.)
Sofie Henricson (2013:10), som i sin doktorsavhandling har undersökt samtalsspråk bland
ungdomar på språköar, menar att en utgångspunkt för begreppet svensk språkö i Finland är att
det finns tillräckligt många svenskspråkiga som varit bosatta på finska orter under en längre tid,
vilket gjort att de tillsammans bildat svenska samhällen och skapat samhällsstrukturer. En mer
uttömmande definition av begreppet svensk språkö har myntats av Harry Lönnroth (2009:106):
En finskspråkig ort med en svenskspråkig minoritet med både historisk kontinuitet och
språklig infrastruktur. Att orten är finskspråkig innebär att den är officiellt finskspråkig;
att minoriteten är svenskspråkig innebär att den är finlandssvensk, inte sverigesvensk.
Minoriteten måste även vara tillräckligt stor för att kunna upprätthålla en gemenskap med
bland annat identitet, skola och fritidsaktiviteter. Med språklig infrastruktur avser jag
först och främst ett till universitetsstudier ledande gymnasium som i de fyra etablerade
språköarna.

När jag själv talar om språkö, utgår jag från Lönnroths definition, dvs. att det handlar om
enspråkigt finska kommuner med en betydande svensktalande befolkning och att det
förekommer svenskspråkiga institutioner i form av skolor.
Att tala om dessa typer av orter i termen av ”öar” är däremot något missvisande, eftersom det
antyder att det skulle handla om isolerade områden i städer där den svenskspråkiga
befolkningen bor (Lönnroth 2011:46). I verkligheten handlar det om städer med en relativt liten
svenskspråkig grupp, som bor utspridda bland en finskspråkig majoritet. De är med andra ord
inte avgränsade från de finskspråkiga på ett visst område. De flesta av dessa svenskspråkiga
invånare är också tvåspråkiga och behärskar båda nationalspråken flytande på grund av
kontakten mellan språkgrupperna. (Lönnroth 2011:46, Henricson 2013:11.)
I Finland avser man idag framförallt Björneborg, Kotka, Tammerfors och Uleåborg när man
talar om svenska språköar (Lönnroth 2009:107). Dessa städer brukar också kallas för de gamla
språköarna. I följande tabell visas statistiken över andelen svenskspråkiga i dessa städer under
år 2019 (Kommuntorget 2020).

8

Tabell 1. Antalet svenskspråkiga på de gamla språköarna år 2019

Kommun

Kod

Befolkning 2019 Svenskspråkiga 2019

Andel svenskspråkiga

Björneborg

FI-FI

83 934

458

0,6 %

Kotka

FI-FI

52 126

491

0,9 %

Tammerfors

FI-FI

238 140

1264

0,5 %

Uleåborg

FI-FI

205 489

473

0,2 %

Andelen svenskspråkiga på samtliga orter är under 1 %, vilket är en väldigt liten andel. Enligt
tabellen har Tammerfors den största totala befolkningsmängden av de fyra språköarna och
antalet svenskspråkiga är också fler än på de övriga tre orterna. Däremot är den procentuella
andelen svenskspråkiga i Tammerfors inte störst i förhållande till befolkningsmängden i staden,
utan den största andelen finns i Kotka medan den lägsta andelen finns i Uleåborg.
Lina Laurent (2013:14) menar att det utöver dessa språköar, som enligt henne bäst uppfyller
Lönnroths krav för vad en språkö är, också finns andra städer som kunde kallas för språköar.
Till dessa kommuner som Laurent kallar för ”nya” språköar räknas: S:t Karins, Tusby, Salo,
Vichtis, Nurmijärvi, Kervo, Hyvinge, Lahtis, Kouvola, Jyväskylä, Tavastehus och Varkaus
(Laurent 2013:16). Även i dessa fall handlar det om enspråkigt finska kommuner där en liten
svenskspråkig grupp tillsammans bildar en gemenskap genom exempelvis möjligheten till
svenskspråkig dagvård och skola för barnen (ibid.).
Förekomsten av svenskspråkiga institutioner är en viktig definierande faktor för en språkö,
vilket de svensktalande invånarna på språköar också anser att har störst betydelse. I intervjuer
med personer på de ovannämnda orterna fick invånarna frågan om det kan finnas svenska
språköar i Finland utan en svensk skola på orten, varav samtliga av de intervjuade svarade nej.
Skolan, men också daghemmet, är en viktig länk som skapar gemenskap mellan de
svenskspråkiga familjerna på orten. (Laurent 2013:14.)
Dessa svenska institutioner är också viktiga eftersom de har en stor betydelse för språket och
språkinlärning; det kan ofta vara de enda platserna där barn får tala eller lära sig svenska,
eftersom det sällan är möjligt att bli förstådd på svenska i andra sammanhang. Ytterligare en
aspekt med de svenska skolorna på språköar är att de utöver att erbjuda skolgång på svenska åt
svenskspråkiga barn också är ett alternativ för finskspråkiga barn som på så sätt ges möjligheten
till en tvåspråkig uppväxt. (Laurent 2013:18.)

9

Utöver skolorna kan det också finnas andra svenska verksamheter på språköar, exempelvis
finns det föreningar och församlingar med verksamhet för svenskspråkiga eller tvåspråkiga.
Därtill finns det instanser som jobbar för det svenska såsom Pohjola-Norden som har
lokalföreningar på alla språköar. För språköarnas del utgör också fonder viktiga inslag, eftersom
fondstöd gör att man kan satsa på och upprätthålla kulturevenemang på svenska samt sköta de
fastigheter som utgör konkreta rum för svenskan. Exempel på fonder och stiftelser som har haft
stor betydelse på språköar är exempelvis Svenska folkskolans vänner och Svenska
kulturfonden. (Laurent 2013:19.) Bortsett från de svenska föreningarna och skolorna är
svenskan väldigt begränsad och så gott som obefintlig ute i det övriga samhället på språköar
(Kovero 2011:19).
Ovan har jag gett en översikt av vad som konstituerar en språkö i Finland, där de mest
framträdande aspekterna är att de befinner sig på finskspråkiga områden och utgörs av en ytterst
liten andel svenskspråkiga personer. De har ändå en del svenskspråkiga institutioner till sitt
förfogande varav svenskspråkiga grundskolor och gymnasier utgör den viktigaste av dem alla.
I avhandlingen undersöker jag tre av de fyra gamla språköarna, nämligen Uleåborg,
Tammerfors och Björneborg och därför kommer jag att kort presentera dessa språköar var för
sig och hur de har uppstått.
Björneborg grundades 1558 på grund av att området hade en central roll som handelsplats före
staden grundades. Alltsedan Björneborg grundades har staden haft svensktalande invånare,
vilket beror på att området kring Björneborg var en del av den svenska kustbygden som
befolkades av svenskspråkiga redan på 1200-talet. Björneborgs position som hamnstad och att
staden utgjorde en livlig handelsplats eftersom det är beläget vid kusten ledde till att staden
befolkades ytterligare av svenskspråkiga. Denna nya befolkningsström kom från Österbotten i
Finland eller från Stockholm i Sverige, vilket gjorde staden tvåspråkig när den grundades. De
officiella ämbetena krävde också att tjänstemännen behärskade både finska och svenska. Trots
den svenskspråkiga inflyttningsströmmen utgjorde ändå andelen finskspråkiga en majoritet i
staden. (Henricson 2013:13.)
De därpå tre följande seklerna drog också till sig mer svensk arbetskraft från skilda håll i
Finland och Sverige och industrin har varit en viktig faktor för svenskans fortlevnad i staden.
(Henricson 2013:13.) Under 1900-talets början var 6,5 % av befolkningen i Björneborg
svenskspråkig men halverades under 1900-talets mitt. Därefter har andelen svenskspråkiga
minskat ytterligare i förhållande till befolkningsmängden i staden och idag består 0,5 % av den

10

totala befolkningsmängden på runt 84 000 invånare i Björneborg av svenskspråkiga, vilket har
hållit sig relativt konstant under de senaste 20 åren. (Henricson 2013:16; Kommuntorget 2019.)
Tammerfors är idag Finlands tredje största stad men också den största svenska språkön i Finland
(Lönnroth 2009a:9). Staden grundades år 1779 i det finska inlandet och har sedan 1800-talet
varit en viktig industristad både i Norden och på internationellt håll. Innan staden grundades
var området obefolkat, och tanken var att staden skulle utvecklas till en handels- och
industristad. Uppbyggnaden av industrin och behovet av mer arbetskraft ledde sedan till att
staden befolkades av utomstående arbetare från olika delar av Finland. (Lönnroth 2009a:27.)
Inledningsvis bestod hantverkarna av finskspråkiga inflyttare medan de borgare och tjänstemän
som flyttade från närliggande områden till Tammerfors var svenskspråkiga. (Henricson
2013:15.) Svenska blev därför det officiella förvaltningsspråket fram till 1800-talets slut även
om handelsmännen också var tvungna att behärska finska för att kunna kommunicera med
befolkningen (Lönnroth 2009b:124; Henricson 2011:15).
Utöver den finländska arbetskraften migrerade också utländska industriexperter från Sverige,
England och Tyskland till Tammerfors, vilket ledde till en viss språklig diversitet i den annars
helfinska staden (Henricson 2011:15). År 1900 var 5,6 % av stadens befolkning svenskspråkig
men bara 30 år senare hade den svenskspråkiga befolkningsmängden minskat till 2,4 %. Av
dessa Tammerforssvenskar var 86 % tvåspråkiga och behärskade också finska språket.
(Lönnroth 2009a:27.) Från 1900-talets mitt fram till 2000-talet har den svenska
befolkningsmängden minskat ytterligare. År 2018 var folkmängden i Tammerfors 235 239, och
av dessa var 0,5 %, registrerade som svenskspråkiga (Kommuntorget 2019).
Uleåborg är beläget i norra Finland med ca 200 000 invånare och grundades år 1605 av kung
Karl IX (Rossi 2019:15). Området där staden grundades var finskspråkigt och huvuddelen av
stadens invånare har av den anledningen också alltid varit finskspråkiga. När staden grundades
var ändå en liten del av befolkningen svenskspråkig och svenskan har också haft en betydande
roll i stadens historia. (Risto 2019:72; Henricson 2013:14.) Den svenskspråkiga befolkningen
bestod ursprungligen av statens ämbetsmän, kyrkans män, handelsmän och hantverkare. Det
var också till stor del tack vare de svenskspråkiga handelsmännen som Uleåborg blev en
industristad på 1700-talet. (Henricson 2011:14.)
Fram till 1900-talet var det vanligt bland denna befolkningsgrupp att tala svenska såväl privat
som i affärslivet, eftersom svenska var det dominerande språket. Trots att svenska var det
dominerande ämbetsspråket översatte man frågor och angelägenheter som berörde stadsborna
11

till finska eftersom de i huvudsak var finskspråkiga. (Henricson 2013:14.) Under 1900-talets
början var 6,5 % av befolkningen i Uleåborg svenskspråkig men har alltsedan dess sjunkit i
både andel och antal (Henricson 2013:16). Idag är 468 personer registrerade som
svenskspråkiga i Uleåborg, vilket utgör 0,2 % av stadens befolkning (Kommuntorget 2019).
Orsaken till att den svenskspråkiga befolkningen på språköarna har minskat medan de
finskspråkiga har ökat i antal beror bland annat på flyttrörelser. Denna faktor är däremot
tveeggad eftersom den å ena sidan anses vara orsaken till att svenskspråkiga blivit färre i
städerna medan den å andra sidan också är orsaken till att den svenskspråkiga
befolkningsgruppen bevarats. Andra bakomliggande orsaker är att den finskspråkiga
inflyttningsströmmen alltid har varit större än den svenska och därtill har förfinskning och
domänförluster gjort att den svenskspråkiga befolkningen minskat. (Henricson 2013:13.)

12

2. Material
För undersökningen har jag valt att samla in materialet genom en elektronisk enkät. Bland annat
av praktiska orsaker eftersom det möjliggör en materialinsamling på tre skilda orter i Finland,
men också för att insamlingsmetoden passar undersökningens syfte. Datainsamling genom en
enkät används för att man ska få reda på hur språkliga fenomen kan kopplas samman med olika
bakgrundsfaktorer.
Genom enkäten kan man undersöka informanters rapporterade bruk av eller attityder till det
fenomen som undersökningen inriktar sig på. Vanligtvis brukar man dela in typen av
enkätfrågor utifrån informantens beteende, uppfattningar, kunskaper, attityder och attribut.
(Boyd & Ericson 2015:38.) Min egen studie tangerar de områden som berör informanters
kunskaper och beteende, dvs. vilket eller vilka språk de använder inom olika situationer.
Enkäten är indelad i fyra avsnitt: bakgrundsinformation, språkkunskaper och språklig
omgivning, språkval och domäner samt språkens framtid. Den första delen fokuserar på
informanternas bakgrundsinformation, såsom informanternas boendeort, ifall de tidigare har
bott på en annan ort, kön, studieår på gymnasiet, eget modersmål samt vårdnadshavarnas
modersmål, yrke och utbildning. Den andra delen fokuserar på frågor kring informanternas
språkliga identitet, språkliga repertoar, självbedömda språkkunskaper och språklig omgivning.
Den tredje delen fokuserar på vilket eller vilka språk som informanterna använder inom olika
situationer utanför hemmet (skolan, jobbet, vänner utanför skolan och fritidsintressen),
språkanvändning på internet samt hur de själva reflekterar kring språkval. De frågor som berör
språkanvändning utanför hemmet och på internet är baserade på frågorna med samma tema i
den svenska ungdomsbarometern (2018). Den fjärde och avslutande delen i min enkät fokuserar
på hur informanterna värderar olika språk och hur de ser på sin framtida språkanvändning.
För att skapa enkäten har jag använt Åbo Akademis programvara E-lomake, i vilken man kan
skapa enkäter och blanketter. Enkätfrågorna finns bifogade i Bilaga 1. Länken till den
elektroniska enkäten skickades per e-post till rektorerna på gymnasierna vid Svenska
Privatskolan i Uleåborg, Björneborgs svenska samskola och Svenska samskolan i Tammerfors
under hösten 2019. Jag var inte själv närvarande vid materialinsamlingen utan genom en
överenskommelse med skolorna utsåg rektorerna en eller flera ämneslärare på varje gymnasium
som ansvarade för att reservera lektionstid så att alla gymnasieklasser hade möjlighet att svara
på enkäten.
13

Storleken på materialet till avhandlingen är begränsat eftersom antalet gymnasieelever på
skolorna på språköarna är relativt få. Sammanlagt deltog 95 informanter i enkätundersökningen.
Vid Björneborg svenska samskola deltog 38 elever, vid Svenska samskolan i Tammerfors
deltog 33 elever och vid Svenska Privatskolan i Uleåborg deltog 24 elever. Informanterna var
mellan 16 och 19 år gamla vid tidpunkten för materialinsamlingen och studerade antingen sitt
första, andra eller tredje studieår på gymnasiet.
Bland samtliga informanter gick 36 sitt första år på gymnasiet, 39 informanter gick andra året
och 20 informanter gick tredje året på gymnasiet. Informanterna vid Björneborg svenska
samskola fördelade sig så att 10 informanter gick första året, 18 gick andra året och 10 gick
tredje året. Vid Svenska samskolan i Tammerfors gick 17 informanter första året, 10 gick andra
året och 6 gick tredje året på gymnasiet. Av informanterna vid Svenska Privatskolan i Uleåborg
gick 9 första året, 11 gick andra året och 4 gick tredje året på gymnasiet. Det är med andra ord
fler första- och andraårsstuderanden än tredjeårsstuderanden som har deltagit i undersökningen.
Antalet kvinnor överstiger antalet män bland informanterna som deltog i enkätundersökningen
på samtliga gymnasier. Av informanterna var 69 kvinnor och 26 var män. Av de 38 eleverna
vid Björneborg svenska samskola var 29 kvinnor och 9 män. Av de 33 eleverna vid Svenska
samskolan i Tammerfors var 20 kvinnor och 13 män och vid Svenska Privatskolan i Uleåborg
var 20 kvinnor och 4 män av de 24 eleverna.
Alla informanter har inte bott på en språkö under hela sitt liv utan en del av dem har under
kortare eller längre perioder bott på en annan ort i något skede. Av samtliga informanter har 61
av dem alltid bott på samma ort, dvs. i Björneborg, Tammerfors eller Uleåborg. 34 av
informanterna har tidigare bott på en annan ort. Hur länge dessa informanter har bott på en
annan ort varierar och sträcker sig från 1 år till över 8 år. De har bott på olika orter i Nyland,
Egentliga Finland och Österbotten. Också orter i Sverige nämndes bland en del informanter.

14

3. Teori och metod
3.1 Språkval och domäner
Enligt François Grosjean (1982:127f) uppstår många olika situationer som påverkar vår
språkanvändning när man interagerar med andra människor, såsom vilket språk man väljer att
använda. Språkvalet är inte slumpmässigt utan baseras på situationen samtidigt som det också
påverkas av flera faktorer som i många fall samverkar i ett komplext nätverk av interaktion,
vilket gör att det sällan är enkelt att försöka förklara (Dweik & Qawar 2015:4). Exempelvis kan
en tvåspråkig persons språkval i olika kommunikationssituationer påverkas av faktorer hos
individen, faktorer i kontexten och den omgivande miljön eller vilken status ett språk har (Lieri
2017:59).
Språkval är något som inte enbart gäller tvåspråkiga individer utan det gäller alla människor
oavsett om man är en-, två- eller flerspråkig. Språkval har emellertid ofta diskuterats med
hänsyn till tvåspråkiga individer, men vad som avses med termen tvåspråkig har varierat. Olika
definitioner för en tvåspråkig individ har antingen utgått från en väldigt strikt betydelse där
båda språken är jämstarka medan andra definitioner har utgått från att individen åtminstone har
en del kunskaper i ett andra språk (se exempelvis Skutnabb-Kangas 1981). Jag utgår från att
mina informanter är tvåspråkiga eftersom de enligt vissa kriterier kan betraktas som
tvåspråkiga. Av den anledningen är det relevant för mig att utgå från modeller för att beskriva
språkval bland tvåspråkiga.
Som tvåspråkig har man inte alltid möjlighet att använda båda språken regelbundet, utan
språkanvändningen styrs mycket av den språkliga omgivningen. Om det i huvudsak är ett
enspråkigt samhälle, så innebär det att språkanvändningen begränsas medan det i samhällen där
två eller flera språk talas möjliggör att två- eller flerspråkiga individer frekvent kan använda
båda språken. (Baker 2011:5.) En annan möjlig orsak är att man inte kommer att använda båda
språken för att man inte nödvändigtvis har ett behov av att använda ett av språken, eftersom de
kan ha olika användningsområden. Exempelvis i flerspråkiga samhällen innebär detta att en
individ kan välja att använda språk x med statliga myndigheter, språk y med arbetskollegor
medan språk z används med nära vänner och familjemedlemmar. (Appel & Muysken 2005:22f;
Grosjean 2016:66ff.)

15

Ser man till individen så kan det för tvåspråkiga personer vara vanligt att välja språk utifrån
vem man talar med. På ett övergripande plan beror språkvalet i första hand på om den
tvåspråkige talar med en enspråkig eller med en annan tvåspråkig. Ifall det är en enspråkig
samtalspartner är det naturligt att den tvåspråkige väljer att använda samtalspartnerns språk.
Med andra tvåspråkiga beror språkvalet på om båda samtalsparterna delar enbart ett av språken
eller båda språken med varandra. (Grosjean 1982:128f.)
Om samtalsparterna delar båda språken väljer de vilket som blir basspråk genom språkval, dvs.
vilket av språken som i huvudsak kommer att användas i kommunikationen, trots eventuell
kodväxling (Grosjean 2013b:2). Vilket av de två språken som utgör basspråk kan däremot
förändras under interaktionen enligt Grosjean (2013:2b) och i likhet med Fishmans (2000)
faktorer för språkval, som jag återkommer till nedan, nämner Grosjean förändring av
samtalsämne, situation eller samtalsdeltagare som faktorer som inverkar på vilket av de två
språken som blir basspråk.
Språkval kan diskuteras ur en rad olika perspektiv men det som närmast berör min egen
avhandling är utifrån begreppet domän, i och med situationens betydelse för språkbruk och
språkval (Appel & Muysken 2005:22; Börestam & Huss 2001:22). Enligt Börestam och Huss
(2001:21) är en domän ”en grupp samtalssituationer som ger upphov till språkbruk med
gemensamma drag”. Med begreppet domän avses också ofta en social kontext, exempelvis en
institution eller aktivitet, där man använder ett visst språk (Straszer 2011:23). Med andra ord
uppstår olika situationer och kontexter som kräver att man väljer vilket språk som är mest
lämpligt att använda (Dweik & Qawar 2015:4). I en del fall kan språkvalet vara domänspecifikt
och studier har visat att i vissa fall används ett språk inom en del domäner och ett annat språk
används inom andra domäner. Språkanvändning är emellertid inte alltid statiskt utan båda
språken kan i en del fall också användas inom samma domän.
Begreppet domän kopplas främst till Joshua A. Fishman som myntade begreppet på 1960-talet.
Fishmans huvudsakliga synsätt i fråga om domäner sammanfattas i hans formulering who
speaks what language to whom and when (Appel & Muysker 2005:23). Enligt Fishman (2000)
är språkval inget som sker av en slump och det finns olika faktorer som kan påverka vilket språk
man väljer att använda. Bland dessa faktorer nämner han grupp (group), situation (situation)
och ämne (topic).
Den första faktorn grupp innebär att vara medlem av en grupp genom att man identifierar sig
med en viss grupp som man hör till, vill höra till och accepteras inom (Fishman 2000:56). Språk
16

är ett sätt att uttrycka sin identitet och blir således en viktig påverkande faktor för vilket språk
man använder. Av den anledningen kan exempelvis en person som särskiljer sig från
majoriteten i omgivningen vilja markera sitt ursprung och grupptillhörighet genom språket.
(Appel & Muysker 2005:23.)
Den andra faktorn som Fishman nämner är situation. Fishman (2000:56) påpekar att termens
innebörd bland många forskare har varit omfattande och i en del fall också förvirrande, eftersom
en del forskare har ansett att olika situationer (miljöer) kan begränsas utifrån vilka deltagare
som är närvarande, den fysiska miljön, samtalsämnena, diskursens funktion och vilken stil som
används. Alla dessa aspekter kan visa på mönster i språkval under ett visst socialt tillfälle,
däremot kan ett så omfattande antal aspekter göra det svårt att använda situation som en faktor
enligt Fishman.
Av den anledningen har han valt att begränsa situation till att omfatta den stil som används. En
stil som kopplas till en situation avser huruvida talsituationen omfattar intimitet-distans,
solidaritet-icke-solidaritet, jämlikhet-ojämlikhet eller är formell-informell. I och med detta kan
en viss stil inom varje språk, men också inom flerspråkiga miljöer eller vissa språk i förhållande
till andra, anses vara mer intimt, informellt och jämlikt mellan samtalsdeltagarna. (Fishman
2000:56.) Det innebär att beroende på situationen kan personer exempelvis välja att använda
ett språk på jobbet eftersom det är en mer formell situation medan samma personer kan välja
att tala ett annat språk ifall de träffar varandra på en bar eftersom det är en mer informell
situation (Appel & Muysker 2005:23).
Den tredje faktorn ämne handlar om att ett visst samtalsämne kan föredras på ett visst språk,
eftersom man exempelvis har lärt sig något på ett visst språk eller om personen eller ett av
språken saknar adekvata termer och begrepp när man diskuterar ett visst ämne (Fishman
2000:57). Språkvalet kan i detta fall också påverkas av att en del samtalsämnen som berör
specifika domäner eller ämnen såsom skola och jobb sker bäst på ett språk medan om man
skojar eller delar skvaller så sker det bättre på ett annat språk (Appel & Muysker 2005:23).
Detta innebär att även om tvåspråkiga känner att de kan uttrycka sig lika bra på båda språken
så kan de trots allt känna sig mer bekväma med att använda ett av språken inom vissa talakter
eller samtalsämnen (Dewaele 2011:26).
Grupp, situation och ämne är emellertid inte tillräckliga för att beskriva ett språkval utan måste
alltid placeras inom de kontexter där de förekommer, dvs. inom vilka domäner det sker, enligt
Fishman (Rydberg 2014:20). Vilka domäner som undersöks när man analyserar språkval
17

varierar mycket. Den tyska forskaren Georg Schmidt-Rohr (1932) lär ha varit först med att
använda begreppet domän. Han gav förslag på nio olika domäner: familjen, lekparken och
gatan, skolan, kyrkan, litteraturen, pressen, militären, domstolarna och administrationen.
(Börestam & Huss 2001:21; Fishman 2000:58.) Utifrån de nio domäner som Schmidt-Rohr
föreslog sammanfattade Fishman dem i fem domäner: familj, vänskap, religion, utbildning och
arbete (Fishman 1972 se Rydenvald 2017:38).
Vilka domäner man undersöker är dock inte alltid samma utan skiljer sig åt mellan olika
undersökningar, eftersom kontexten avgör vilka domäner som kan vara intressanta att
undersöka. Av den anledningen varierar antalet domäner numera beroende på hur man väljer
att dela in dem. (Stratzer 2011:24; Börestam och Huss 2001:21.) Exempelvis gjorde Colin
Baker (1996) en indelning i sju språkliga domäner, hemmet och familjen, sociala och kulturella
aktiviteter, korrespondens med släktingar och vänner, utbildning, massmedia, näringsliv och
handel, samt korrespondens med myndigheter. En sådan domänindelning åtskiljer språkbruket
inom den privata sfären och språkbruket inom den mer offentliga sfären, vilket också kan utgöra
en grov domänindelning. Bruket av majoritets- och minoritetsspråk kan ofta kopplas till detta.
(Börestam och Huss 2001:21f.) För närmare definition av vad som avses med minoritet- och
majoritetsspråk se inledningen.
För språkvalet inom olika domäner är det vanligt i tvåspråkiga samhällen att majoritetsspråket
ofta används i mer formella och offentliga domäner medan minoritetsspråket däremot används
inom mer informella och privata domäner. Detta utgör exempel på en situation där en tvåspråkig
befolkning upprätthåller minoritetsspråket vid sidan om majoritetsspråket. (Hyltenstam &
Stroud 1991:105.) Däremot om minoritetsspråket ses som hotat, kan en del tvåspråkiga istället
undvika att tala majoritetsspråket eller det dominerande språket för att upprätthålla det andra
språkets status. Ett exempel utgörs av franskspråkiga kanadensare i Québec som ibland vägrar
att tala engelska i affärer och olika institutioner för att understryka franska språkets status.
(Baker 2011:6.)
I avhandlingen kommer jag i huvudsak att använda domänbegreppet i förhållande till språkval
för att kartlägga informanternas språkanvändning, dvs. en individs både medvetna och
omedvetna val att använda ett visst språk i en viss situation, domän eller kontext (Hyltenstam
& Stroud 1991:105; Straszer 2011:23). De domäner som är mest relevanta för min
undersökning är olika domäner utanför hemmet och på internet. Fishmans indelning av faktorer
som påverkar språkvalet är också relevant för min undersökning i fråga om informanternas
språkvalsprinciper.
18

3.2 Språkbevarande och språkbyte
Genom att undersöka språkval kan man också dra slutsatser om språkbevarande eller möjliga
språkbyten (Straszer 2011:300). Av den anledningen kommer jag också ta upp fenomenet
språkbyte och språkbevarande i och med att jag i avhandlingen indirekt undersöker
språksituationen och svenskans livskraftighet. Det är emellertid viktigt att poängtera att jag inte
kommer

att

diskutera

svenskans

framtid

i

Finland

ur

ett

språkbytes-

eller

språkbevarandeperspektiv, eftersom det inte är möjligt att tala om svenskan i Finland som ett
hotat språk i och med att språket har status som ett nationalspråk och inte ett minoritetsspråk
samt erhåller rättigheter på grundlagsnivå, vilket jag nämnde i inledningen.
Tidigare forskning som har undersökt fenomenet språkbyte och språkbevarande har undersökt
språk som talas av en liten grupp människor och som innehar status som minoritetsspråk i ett
samhälle och av den anledningen riskerar att ersättas med det dominerande majoritetsspråket i
samhället. Boglárka Straszers (2011) doktorsavhandling utgör ett tydligt exempel på denna typ
av forskning eftersom hon har undersökt andragenerationens ungrare i Sverige och Finland där
ungerska talas av en minoritet i båda länderna. Forskningsfenomenet är således inte relevant
för svenskans del i Finland eftersom det är ett nationalspråk. Däremot kommer jag att tillämpa
detta perspektiv på en lite annorlunda grupp än vad som vanligtvis undersöks i samband med
språkbyte och språkbevarande, dvs. på svenskspråkiga ungdomar på språköar. Svenskan på
dessa områden utgör en numerär minoritet där mindre än 1 % av invånarna talar svenska, vilket
försätter språket på dessa områden i en underlägsen position och gör den mer sårbar än på andra
områden i Finland.
För begreppet språkbevarande (language maintenance) brukar man avse en situation där en
språkgrupp fortsätter att använda sitt språk åtminstone i någon mån och således bevarar det trots
att språket tävlar mot ett annat språk i en två- eller flerspråkig omgivning. I ett samhälle med
ett majoritets- och minoritetsspråk är det alltså det underordnade minoritetsspråket som
bevaras. Språkbyte (language shift) innebär däremot det motsatta. Det är en situation när det
underordnade språket gradvis slutas att användas i de flesta domäner och byts ut mot det
överordnade eller dominerande språket. I båda fallen karakteriseras situationen av att det
förekommer någon form av tvåspråkighet bland medlemmarna i en av de två språkgrupperna
som finns i samhället. (Laakso et al. 2016:33).

19

Ifall ett språkbyte äger rum bland en grupp på ett visst område innebär det emellertid inte att
språket för den skull upphör att existera totalt. Om språket i fråga förekommer på flera områden
i ett land eller i andra länder i världen så fortsätter språkets existens, det är enbart inom ett
specifikt område som språket upphör att användas till förmån för ett annat språk. (Appel &
Muysken 2005:32.) Detta är en viktig distinktion när man talar om språkbyte och
språkbevarande, vilket jag förhåller mig till i min undersökning.
Hyltenstam och Stroud (1991) har diskuterat olika faktorer som påverkar språkbyte och
språkbevarande. Dessa påverkande faktorer har de indelat i faktorer på samhällsnivå, faktorer
på gruppnivå och faktorer på individnivå. Faktorer på samhällsnivå utgörs av politiska,
ekonomiska, kulturella och utbildningsmässiga förhållanden i samhället som påverkar
minoritetsspråkets

ställning.

Det

handlar

med

andra

ord

om

relationen

mellan

majoritetsbefolkningen och minoritetsbefolkningen. Faktorer på gruppnivå handlar om
minoritetsgruppen och deras demografi och sammanhållning, vilken status deras språk har i
samhället samt deras tillgång till olika organisationer, institutioner, medier och kulturyttringar.
Slutligen handlar faktorer på individnivå om familj, närmiljö och socialpsykologiska faktorer.
(Hyltenstam & Stroud 1991:77.) Utifrån denna indelning förhåller jag mig enbart till faktorer
på individnivå i min avhandling eftersom alla kriterier uppfylls för att bevara ett språk på gruppoch samhällsnivå.
Faktorer på individnivå är lika viktiga som faktorerna på makronivå eftersom ett språks framtid
i stor utsträckning också påverkas på av individen själv (Hyltenstam & Stroud 1991:104). Ralph
Fasold (1984:213) har påpekat att språkbyte och språkbevarande är det långsiktiga resultatet av
språkval. Det är med andra ord individens egna handlingar som på sikt avgör huruvida ett språk
används eller inte. Det beror på att individens språkval inte enbart styrs av förhållandena på
samhällsnivå utan varje individ har alltid i någon mån möjlighet att göra egna val. (Hyltenstam
och Stroud 1991:104).
Studier som har fokuserat på språkbyte och språkbevarande har visat på olika faktorer och
samhälleliga fenomen som kan stödja språkbevarande. De faktorer som i huvudsak brukar
nämnas och kan generaliseras till ett flertal olika språkliga kontaktsituationer är att språket
överförs mellan generationer i familjer, en gemensam vilja att upprätthålla språket som en del
av den egna identiteten, samt förekomsten av domäner som till och med kräver att
minoritetsspråket används. (Laakso et al. 2016:33f) Av dessa kan de två första faktorerna
kopplas till individnivå.

20

I min avhandling kommer jag att utnyttja en modell som passar in i detta fall och som har
presenterats av François Grin (2003:43f). Modellen kallas för COD-modellen, där C står för
capacity, O för opportunity och D för desire. På svenska kan de översättas till kompetens,
möjlighet samt vilja eller önskan. Grin skapade modellen för att kunna uttala sig om ett språks
vitalitet och de tre delarna i modellen utgör olika förutsättningar för att ett språk ska talas av en
språklig minoritet. Ett språks vitalitet utgår emellertid från ett helt språkgruppsperspektiv på
samhällsnivå, vilket jag tidigare påpekade att inte gäller för svenskan i Finland och som inte
heller är något jag avser att diskutera i min avhandling. Däremot kommer jag att vinkla
modellen för att passa mitt eget syfte att undersöka språksituationen och språkanvändning på
språköar bland min informantgrupp.
Den första faktorn enligt Grin handlar om kapaciteten att använda språket. Det kan också
likställas med kompetens att använda språket, dvs. att man behärskar språket i tillräckligt stor
utsträckning för att använda det. Det är ett ofrånkomligt faktum att det krävs kompetens i ett
språk för att också kunna använda det. Den andra faktorn för att använda ett språk handlar om
att det krävs både tillfällen och möjligheter att använda ett språk, dvs. det behöver förekomma
tillfällen utanför den privata sfären i hemmet för att använda språket. Den tredje faktorn för
språkanvändning är kopplat till individens beteende. Medlemmar i en språklig minoritet
använder sitt språk förutsatt att de också har en vilja eller önskan att använda språket. Vanligtvis
är minoritetsspråkstalarna två- eller flerspråkiga, vilket innebär att de väljer ifall de använder
minoritets- eller majoritetsspråket inom olika situationer. Därmed kan individen genom
språkval välja att favorisera minoritetsspråket.
Det är nödvändigt att alla tre faktorer uppfylls för att ett språk ska användas och upprätthållas.
Trots att varje enskild faktor är viktig för att använda och bevara ett minoritetsspråk så är en
enskild faktor inte tillräcklig för att upprätthålla ett språk, utan alla tre faktorer bygger på
varandra för att ett språk ska användas (Grin 2003:44). Det innebär att kompetens utan
möjligheter eller önskan att använda språket inte räcker, medan en önskan att använda språket
eller möjligheter att använda språket inte heller räcker utan kunskaper i språket (Straszer
2011:72). Dessa förutsättningar kan tillämpas på alla språk men tar sig lite olika uttryck
beroende den språkliga miljön och språkets status, där ordet status används i en vid bemärkelse
(Grin 2003:43).
COD-modellen passar min undersökning och mina syften väldigt bra, eftersom jag kan
diskutera svenskans situation med hjälp av den. Till skillnad från Grin kommer jag däremot att
enbart använda modellen för att undersöka språkets förutsättningar att användas ur ett
21

individnivåperspektiv. För att ge mer konkreta ramar för mina slutsatser i min undersökning
kommer jag därtill att tillämpa en skala som skapades inom ett projekt för att undersöka och
bedöma ett språks vitalitet och fortlevnad. Även i detta fall kommer jag att modifiera skalan
och dess syfte för att passa mina egna behov och vad som är möjligt att diskutera inom min
studie eftersom jag inte avser att uttala mig om svenska språkets vitalitet i Finland utan enbart
om språksituationen på individnivå på specifika områden i Finland.
Metoden för att bedöma ett språks vitalitet uppstod genom det så kallade ELDIA-projektet som
pågick 2010-2013 i Europa. ELDIA, vilket står för European Language Diversity for All, var
ett EU-finansierat projekt för att undersöka institutionell flerspråkighet hos tolv finsk-ugriska
minoriteter i Europa. Ett av projektets syften var att utveckla ett verktyg för att kunna mäta
språkbevarande, vilket kom att få namnet European Language Vitality Barometer
(EuLaViBar). (Laakso et al. 2016.) Idén med EuLaViBar är att kunna mäta ett språks vitalitet
utifrån talaren och a) huruvida hen kan och är villig att använda språket i fokus, b) huruvida
hen har möjlighet att använda det inom ett flertal kontexter både inom den privata och offentliga
sfären, c) huruvida hen har möjlighet att utveckla sina språkkunskaper samt d) huruvida hen
har möjlighet och vilja att överföra språket till nästa generation (Åkermark et al. u.å.:3).
För att kunna undersöka språkanvändning inom olika kontexter och inverkande faktorer
skapades fyra fokusområden. Dessa baserades delvis på Grins COD-modell och omfattar i
likhet med Grin capacity, opportunity och desire, därtill förekommer ett fjärde fokusområde
som kallas för language products, vilket handlar om vilka typer av medier som det finns tillgång
och efterfrågan på. Inom varje enskilt fokusområde undersöks därtill fyra olika dimensioner:
lagstiftning, utbildning, media samt språkanvändning och interaktion. Varje dimension delas
ytterligare in i en rad olika variabler, som därefter delas in i olika numeriska värden baserat på
svaren (för en utförligare beskrivning av de olika fokusområden och värdena för EuLaViBar se
ELDIA 2013).
Inom projektet utvecklades också en skala för att utifrån resultaten kunna diskutera dem och
dra slutsatser om språksituationen. Skalan kallas för ELDIA Language Maintenance Scale och
graderas på en skala från 0 till 4. Skalan anger hur pass kritisk situationen för ett språk är, där
0 representerar ett mycket kritiskt läge och att språket riskerar att gå förlorat medan 4
representerar en situation där läget är under kontroll och språket inte är hotat för tillfället. Nedan
presenteras skalan med tillhörande förklaringar, som jag hämtat från Spiliopoulou Åkermark et
al. (u.å.), i sin helhet för de olika värdena på skalan.

22

Tabell 2. ELDIA Language Maintenance Scale

Grade

Description

0

Language maintenance is severely and critically endangered. The language is
“remembered” but not used spontaneously or in active communication. Its use and
transmission are not protected or supported institutionally. Children and young people are
not encouraged to learn or use the language.

1

Language maintenance is acutely endangered. The language is used in active
communication at least in some contexts, but there are serious problems with its use, support
and/or transmission, to such an extent that the use of the language can be expected to cease
completely in the foreseeable future.

2

Language maintenance is threatened. Language use and transmission are diminishing or
seem to ceasing at least in some contexts or with some speaker groups. If this trend
continues, the use of the language may cease completely in the more distant future.

3

Language maintenance is achieved to some extent. The language is supported
institutionally and used in various contexts and functions (also beyond its ultimate core area
such as the family sphere). It is often transmitted to the next generation, and many of its
speakers seem to be able and willing to develop sustainable patterns of multilingualism.

4

The language is maintained at the moment. The language is used and promoted in a wide
range of contexts. The language does not appear to be threatened: nothing indicates that
(significant amounts of) speakers would give up using the language transmitting it to the
next generation, as long as its social and institutional support remains at the present level.

Enligt ELDIA-projektet är de viktigaste faktorerna för språkbevarande och språklig vitalitet att
språket överförs mellan generationer, att språket används aktivt inom flera olika kontexter och
att det dessutom har institutionellt och samhälleligt stöd, vilket också är de faktorer som
presenteras i skalan (ELDIA 2013). Skalan lägger därav stor vikt på individen och dennes
handlingar. I vilken omfattning dessa faktorer förekommer avgör således språkets vitalitet.
Den här modellen har alltså använts för att i likhet med Grin diskutera ett språks vitalitet och
fortlevnad, vilket jag självfallet inte kan göra. Det jag däremot kommer att göra är att tillämpa
skalan på vissa individer och mindre grupper på språköar eftersom användningsmöjligheterna
för språket är begränsade på dessa områden. I och med att skalan lägger stor vikt på individen
och dennes handlingar kan jag därmed vinkla den något för att till viss del kunna säga något
om hur situationen ser ut på de områden jag undersöker bland den population min
informantgrupp utgörs av.
23

3.3 Analysmetoder
Ovan har jag tagit upp teorier och utgångspunkter som anknyter till avhandlingens övergripande
tema om språkval och språkanvändning. En del av dessa teorier och begrepp utgör en teoretisk
bakgrund medan andra utgör en ram för min diskussion. Materialet, dvs. enkätsvaren, kommer
inledningsvis att analyseras kvantitativt eftersom enkäten främst innehåller slutna frågor. Den
procentuella andelen svar för de olika alternativen kommer att sammanfattas och presenteras i
kapitlet för resultatredovisning av enkätundersökningen. Resultatet kommer sedan att utgöra
underlag för min avslutande diskussion och vidare analys, i vilken jag kommer att tillämpa de
modeller som presenterades ovan.
För den övergripande strukturen av min analys kommer jag att använda Grins COD-modell.
Modellen använder jag för att se på vilka sätt de olika kriterierna för användning av svenskan
uppfylls. Svaren från de olika delarna av resultatdelen kommer att kopplas till respektive
kriterium och diskuteras utifrån detta. Således kommer jag att analysera resultaten för
informanternas språkkunskaper med hänsyn till Grins första förutsättning. Resultatet för
informanterna språkanvändning analyseras med hänsyn till Grins andra förutsättning, där jag
tar hjälp av domäner för att kartlägga vilka möjligheter informanterna har att använda språket.
Jag fokuserar på domäner utanför hemmet och på internet för att kunna jämföra med tidigare
studier av exempelvis Stenberg-Sirén (2018). Slutligen kommer jag att analysera
informanternas språkliga preferenser och åsikter med hänsyn till Grins tredje förutsättning.
ELDIA Language Maintenance Scale använder jag som referensram för att dra slutsatser om
vad informanterna kompetens, möjligheter och vilja säger om själva språksituationen och hur
livskraftig svenskan är bland ungdomarna. När jag diskuterar resultaten i förhållande till skalan
så uttalar jag mig uteslutande om svenskans situation hos min informantgrupp utan några vidare
generaliseringar utanför denna grupp.
Det är också viktigt att klargöra att jag inte gör ett försök att tillämpa en fullständig analys enligt
de ramar som finns angivna för the European Language Vitality Barometer. ELDIA-projektet
har utvecklat en specifik metod för att utröna numeriska värden för svaren som i sin tur kan
kopplas till skalan. I mitt fall använder jag mig enbart av skalan och dess beskrivning i en
modifierad version som diskussionsunderlag.

24

4. Resultat
I detta kapitel presenteras resultaten från enkäten. Resultaten är indelade i tre olika avsnitt. I
den första delen behandlas informanternas språkkunskaper. I den andra delen behandlas
informanternas språkval och språkanvändning inom olika domäner, medan den tredje delen
behandlar informanternas språkliga preferenser och hur de ser på de olika språken finska,
svenska och engelska nu och i framtiden.

4.1 Språkkunskaper
4.1.1 Språklig identitet

I enkätens första del skulle informanterna svara hur de identifierar sig språkligt, dvs. om de ser
sig som enspråkiga, tvåspråkiga eller flerspråkiga. Bland samtliga informanter svarade 7 % att
de ser sig som enspråkiga, 45 % att de är tvåspråkiga och 47 % svarade att de är flerspråkiga.
De bakgrundsvariabler som i huvudsak kan kopplas till denna fråga var ort, tidigare bott på
annan ort och språklig bakgrund. Den procentuella fördelningen för de olika
bakgrundsfaktorerna presenteras nedan i separata tabeller. Överst i tabellen står
bakgrundsvariabeln och till vänster alternativen för språklig identitet.

Tabell 3. Bakgrundsvariabel ort

Uleåborg

Tammerfors

Björneborg

Enspråkig

21 %

0%

5%

tvåspråkig

25 %

61 %

45 %

Flerspråkig

54 %

39 %

50 %

Mellan de tre orterna förekommer en del skillnader i språklig identitet. De informanter som
svarat att de är enspråkiga bor i Uleåborg. På de andra orterna är andelen enspråkiga obefintlig
eller marginell. Bland de som identifierar sig som tvåspråkiga fanns den högsta andelen i
Tammerfors i förhållande till de två andra orterna som främst identifierar sig som flerspråkiga.

25

Den språkliga identiteten kan också kopplas till bakgrundsfaktorer som handlar om informanten
tidigare har bott på en annan ort och i så fall hur länge, vilket synliggörs i följande tabell.

Tabell 4. Bakgrundsvariabel tidigare bott på annan ort

Nej

Ja (1-7 år)

Ja (över 8 år)

Enspråkig

5%

0%

20 %

Tvåspråkig

57 %

43 %

10 %

Flerspråkig

38 %

57 %

70 %

De informanter som alltid bott på en språkö ser sig främst som tvåspråkiga. De som identifierar
sig som flerspråkiga har tidigare bott på en annan ort under en lång tid. Det är också
informanterna i denna grupp som identifierar sig som enspråkiga.
Den tredje bakgrundsvariabeln är språklig bakgrund, dvs. om informanterna kommer från ett
enspråkigt hem där föräldrarna har samma modersmål eller ifall de kommer från ett tvåspråkigt
hem där föräldrarna har olika modersmål.

Tabell 5. Bakgrundsvariabel språklig bakgrund

Enspråkigt hem

Tvåspråkigt hem

Enspråkig

13 %

0%

tvåspråkig

49 %

40 %

Flerspråkig

38 %

60 %

Enbart de informanter som kommer från enspråkiga hem identifierar sig som enspråkiga.
Informanter med enspråkig bakgrund identifierar sig också främst som tvåspråkiga medan en
mindre andel identifierar sig som flerspråkig. De informanter som kommer från tvåspråkiga
hem identifierar sig däremot i störst utsträckning som flerspråkiga både i förhållande till andra
med samma språkliga bakgrund och till de som kommer från ett enspråkigt hem.

26

4.1.2. Språklig repertoar

I en öppen fråga räknade informanterna upp vilka språk de talar och räknar till sin språkliga
repertoar. I tabellen presenteras vilka språk som informanterna har nämnt i sina svar, och den
procentuella andelen svar per språk. Bland svaren förekommer nationalspråken finska och
svenska. Andra språk som informanterna också nämnde är engelska, tyska, franska och spanska.
Kategorin övriga språk omfattar en del andra språk som någon enstaka informant har räknat
upp: ryska, ukrainska, koreanska, japanska, tatariska, danska, norska, arabiska och kurdiska.
Tabell 6. Informanternas språkliga repertoar

Språk

Andel talare

Svenska

100 %

Finska

97 %

Engelska

89 %

Tyska

29 %

Spanska

9%

Franska

8%

Andra språk

19 %

Enligt resultatet är de språk som förekommer i flest informanters språkliga repertoar språken
finska, svenska och engelska. Samtliga informanter har svarat att de talar svenska, vilket är
givet med tanke på att de går i ett svenskspråkigt gymnasium. Finska talas av nästan alla
informanter. En väldigt stor andel av informanterna räknar också engelska till sin språkliga
repertoar, vilket nästan 90 % av informanterna svarat. De övriga språken i tabellen talas av
betydligt färre, vilket beror på att det antingen är ett främmande språk som studeras i gymnasiet
av en liten del av informanterna eller på grund av att några informanter har vårdnadshavare som
talar ett annat språk än finska och svenska hemma. Svaren i denna fråga kunde inte kopplas till
någon enskild bakgrundsvariabel.

4.1.3 Det dominerande eller starkaste språket

I ett öppet svarsfält fyllde informanterna i vilket språk de anser att är deras starkaste språk,
vilket resulterade i att antingen ett eller två språk bedömdes som det starkaste språket. Bland
svaren nämndes finska, svenska, engelska samt kombinationen finska och svenska och därtill
27

några enstaka fall där antingen finska eller svenska kombinerades med ett annat språk såsom
engelska, norska eller tatariska. Av samtliga informanter har 43 % svarat att finska är det
starkaste språket, medan 34 % svarade att svenska är det starkaste språket. Enbart 12 % har
både finska och svenska som sitt starkaste språk. Andelen som nämnde engelska eller andra
språk är marginell. De bakgrundsvariabler som i huvudsak kan kopplas till denna fråga var ort
och om man tidigare har bott på annan ort. Den procentuella fördelningen för de olika
bakgrundsfaktorerna presenteras nedan i separata tabeller. Överst i tabellen står
bakgrundsvariabeln och till vänster alternativen för starkaste språk.

Tabell 7. Bakgrundsvariabel ort

Uleåborg

Tammerfors

Björneborg

Finska

38 %

21 %

66 %

Svenska

33 %

61 %

11 %

Finska och svenska

17 %

6%

13 %

Engelska

8%

3%

8%

Annat

4%

9%

3%

I Tammerfors är svenskan överlägset starkast bland informanterna medan en mindre andel har
finska som sitt starkaste språk. I Björneborg råder en direkt motsatt situation i vilken finskan är
starkast medan en väldigt liten andel anser att svenskan är starkast. I Uleåborg har
informanterna ingen lika tydlig språklig profilering som de två andra orterna utan andelen som
anser att finska eller svenska är det starkaste språket fördelar sig mer jämnt. Huruvida
informanterna tidigare bott på en annan ort eller inte visas i följande tabell.

Tabell 8. Bakgrundsvariabel tidigare bott på annan ort

Nej

Ja (1-7 år)

Ja (över 8 år)

Finska

56 %

36 %

10 %

Svenska

26 %

36 %

55 %

Finska och svenska

8%

29 %

10 %

Engelska

5%

0%

15 %

Annat

5%

0%

10 %

28

I detta fall har majoriteten av de informanter som alltid har bott på en språkö finska som sitt
starkaste språk. Ju längre tid man har bott på en annan ort desto större andel har svenska som
starkaste språk. Bland dessa är andelen som har finska som starkaste språk liten. De informanter
som bott en kortare tid på en annan ort fördelar sig något jämnare mellan språken.

4.1.4. Språkkunskaper och förmågor

Den fjärde aspekten av språkkunskaper handlar om informanternas förmåga att förstå, tala, läsa
och skriva på de olika språken. För varje språk och språklig aspekt fick informanterna bedöma
sin språkliga förmåga på en fyrgradig skala (1=svag, 2=nöjaktig, 3=god, 4=utmärkt). I tabellen
presenteras resultaten för de olika förmågorna i respektive språk bland samtliga informanter, i
vilken den procentuella andelen svar för kunskapsnivå står. I tabellen anges också medeltalet
för förmågorna inom varje språk, samt medelvärdet för språken som helhet.

Tabell 9. Egen bedömning av de språkliga förmågorna förstå, tala, läsa och skriva
Finska

Svenska

Engelska

Förstå medeltal

3,9

3,8

3,5

Utmärkt (4)

88 %

76 %

53 %

Goda (3)

9%

24 %

45 %

Nöjaktiga (2)

2%

0%

2%

Svaga (1)

0%

0%

0%

Tala medeltal

3,6

3,5

3,2

Utmärkt (4)

75 %

62 %

35 %

Goda (3)

18 %

32 %

48 %

Nöjaktiga (2)

4%

5%

17 %

Svaga (1)

3%

1%

0%

Läsa medeltal

3,7

3,7

3,4

Utmärkt (4)

69 %

67 %

48 %

Goda (3)

27 %

31 %

42 %

Nöjaktiga (2)

2%

2%

9%

Svaga (1)

1%

0%

0%

29

Skriva medeltal

3,4

3,3

3,1

Utmärkt (4)

57 %

43 %

32 %

Goda (3)

29 %

46 %

49 %

Nöjaktiga (2)

12 %

9%

18 %

Svaga (1)

2%

1%

1%

Medelvärde språk

3,7

3,6

3,3

Majoriteten av samtliga informanter bedömer att språkkunskaperna rör sig i den högre änden
av betygsskalan, dvs. att förmågan antingen är god eller utmärkt i de olika förmågorna. Detta
gäller framförallt i språken finska och svenska oavsett språklig förmåga. För dessa språk är de
receptiva förmågorna att förstå och läsa samt den kommunikativa förmågan att tala högst.
Förmågan att skriva är däremot något sämre bland informanterna, eftersom andelen som anser
att de har en utmärkt förmåga sjunker.
Språkkunskaperna i engelska är också hög bland informanterna även om andelen informanter
som har bedömt sina språkkunskaper i engelska som utmärkt är lägre jämfört med andelen som
anser detsamma om finska eller svenska. I detta fall bedömer en större andel av informanterna
de receptiva förmågorna som utmärkt jämfört med de kommunikativa förmågorna. Nedan
presenterar jag olika bakgrundsvariabler som inverkat på de fyra olika språkliga förmågorna på
en utmärkt nivå i språken.

Förmågan att förstå finska, svenska och engelska
För förmågan att förstå språken utmärkt var andelen 88 % för finska, 76 % för svenska och 53
% för engelska. Förmågan i finska kan kopplas till bakgrundsvariabeln tidigare bott på en
annan ort. 95 % av de informanter som aldrig tidigare bott någon annanstans än på språkön
svarade att förmågan att förstå finska är utmärkt medan de informanter som bott 1-7 år på annan
ort uppgick till 86 % och de som bott över 8 år var 70 %. Inga specifika bakgrundsvariabler
kunde kopplas till förmågan att förstå svenska eller engelska utmärkt.

30

Förmågan att tala finska, svenska och engelska
För förmågan att tala språken utmärkt var andelen 75 % för finska, 62 % för svenska och 35 %
för engelska. För förmågan att tala finska utmärkt kan bakgrundsvariablerna ort och tidigare
bott på annan ort kopplas. I resultatet framkommer det att informanter från Björneborg svarat
att förmågan att tala finska är utmärkt är högst medan andelen är något lägre på de två andra
orterna (Björneborg 92 %, Tammerfors 64 % och Uleåborg 63 %). Också beroende på om man
bott en längre tid på en annan ort påverkar förmågan att tala finska. Majoriteten av de
informanter som aldrig bott på en annan ort än språkön talar utmärkt finska (nej 85 %, ja (1-7
år) 71 %, ja (över 8 år) 45 %).
För förmågan att tala svenska utmärkt kan bakgrundsvariablerna ort, tidigare bott på annan ort,
och kön kopplas. Ifall informanterna från Björneborg i huvudsak talar finska utmärkt så är
förmågan att tala svenska desto lägre, medan informanterna i Tammerfors och Uleåborg
däremot har en utmärkt förmåga att tala svenska jämfört med finska (Björneborg 42 %,
Tammerfors 79 % och Uleåborg 71 %). De informanter som tidigare bott på en annan ort,
oavsett hur länge, har också en bättre förmåga att tala svenska utmärkt jämfört med de som
alltid bott på en språkö (nej 51 %, ja (1-7 år) 86 %, ja (över 8 år) 80 %). För denna förmåga
förekommer också skillnader mellan könen där kvinnor har en bättre förmåga än män att tala
svenska (man 46 %, kvinna 68 %). Inga specifika bakgrundsvariabler kunde kopplas till
förmågan att tala engelska utmärkt.

Förmågan att läsa finska, svenska och engelska
För förmågan att läsa utmärkt var andelen 69 % för finska, 67 % för svenska och 48 % för
engelska. För förmågan att läsa finska utmärkt kan bakgrundsvariablerna ort och tidigare bott
på annan ort kopplas. Utifrån variabeln ort är också den största andelen som läser finska utmärkt
informanter från Björneborg (Björneborg 79 %, Tammerfors 67 % och Uleåborg 58 %).
Överlag är det informanter som alltid bott på språköar som har en förmåga att läsa finska
utmärkt medan andelen bland de som tidigare bott på annan ort är betydligt färre ifall man bott
över 8 år på annan ort (nej 80 %, ja (1-7 år) 79 %, ja (över 8 år) 30 %).
För förmågan att läsa svenska utmärkt kan bakgrundsvariablerna ort, tidigare bott på annan ort
och språklig bakgrund kopplas. I Tammerfors och Uleåborg är andelen något större än bland
informanterna i Björneborg (Björneborg 53 %, Tammerfors 79 % och Uleåborg 75 %).
Huruvida man tidigare bott på annan ort påverkar också, i detta fall är det de informanter som
31

tidigare bott på annan ort som i större utsträckning har en utmärkt förmåga att läsa svenska (nej
57 %, ja (1-7 år) 86 %, ja (över 8 år) 85 %). Också skillnader mellan könen förekommer där en
större andel kvinnor än män har en utmärkt förmåga i svenska (man 50 %, kvinna 74 %) samt
språklig bakgrund, dvs. om man kommer från ett enspråkigt eller tvåspråkigt hem med
vårdnadshavare som talar samma eller olika språk påverkar. I detta fall är det informanter som
kommer från tvåspråkiga hem (enspråkigt hem 57 %, tvåspråkigt hem 81 %) som har en utmärkt
förmåga att läsa svenska.
För förmågan att läsa engelska utmärkt kan bakgrundsvariabeln ort kopplas. Det är i huvudsak
informanterna från Tammerfors som har en utmärkt förmåga att läas engelska jämfört med de
två andra orterna (Björneborg 39 %, Tammerfors 64 % och Uleåborg 42 %).

Förmågan att skriva finska, svenska och engelska
För förmågan att skriva språken utmärkt var andelen 57 % för finska, 43 % för svenska och 32
% för engelska. För förmågan att skriva finska utmärkt kan bakgrundsvariablerna ort och
tidigare bott på annan ort kopplas. Även för denna förmåga kommer majoriteten av
informanterna från Björneborg (Björneborg 82 %, Tammerfors 33 % och Uleåborg 54 %). De
informanter som alltid har bott på en språkö har en betydligt bättre förmåga på utmärkt nivå att
skriva på finska jämfört med de informanter som under en längre tid bott på en annan ort (nej
62 %, ja (1-7 år) 64 %, ja (över 8 år) 35 %).
För förmågan att skriva svenska utmärkt kan bakgrundsvariablerna ort, tidigare bott på annan
ort, kön och språklig bakgrund kopplas. I detta fall är det framförallt informanterna i Uleåborg
som har en utmärkt förmåga att skriva svenska (Björneborg 34 %, Tammerfors 42 % och
Uleåborg 58 %), därtill är det också de informanter som under flera år har bott på en annan ort
som har en utmärkt förmåga att skriva svenska jämfört med de informanter som alltid bott på
en språkö (nej 31 %, ja (1-7 år) 57 %, ja (över 8 år) 70 %). Kvinnor har också i större
utsträckning än män en utmärkt förmåga att skriva på svenska (man 23 %, kvinna 51 %). Även
de informanter som kommer från tvåspråkiga hem (enspråkigt hem 34 %, tvåspråkigt hem 55
%) har i större utsträckning en utmärkt förmåga att skriva svenska.
För förmågan att skriva engelska utmärkt kan bakgrundsvariabeln modersmål kopplas. I detta
fall är det informanter med svenska som modersmål som i störst utsträckning har en utmärkt
förmåga att skriva engelska (finska 27 %, svenska 41 %, två språk 21 %).
32

4.2 Språkval och domäner
4.2.1 Språkval inom domäner

Att vara två- eller flerspråkig innebär inte nödvändigtvis att det finns möjlighet att använda
språken i lika stor utsträckning, framförallt ifall man lever i en enspråkig miljö vilket är fallet
för informanterna på språköarna. För att fastställa vilka språk som används inom olika domäner
utanför hemmet, såsom skolan, jobbet, vänner utanför skolan och fritidsintressen, ombads
informanterna att välja vilka språk de använder inom dessa domäner. För varje domän var
svarsalternativen: enbart svenska, mest svenska, lika mycket finska och svenska, enbart finska,
mest finska, engelska och andra språk. Informanterna fick välja flera svarsalternativ. I figuren
nedan syns den procentuella andelen svar för språkanvändning inom de fyra olika domänerna
bland samtliga informanter.

16%
Skolan

1%

35%

17%

23%

4%
3%

8%

Jobbet
8%
3%

14%

19%
18%

4%
3%
5%

0%
enbart svenska

39%

21%

4%

enbart finska

52%

22%

6%

Fritidsintressen

41%

36%

14%
14%

Vänner utanför skolan

43%

10%

20%
mest svenska
mest finska

30%

40%

45%

50%
60%
lika mycket finska och svenska
engelska

andra språk

Figur 1. Språkval inom domänerna skola, jobb, vänner utanför skolan och fritidsintressen.

33

Inom alla domäner används flera olika språk även om det oftast är ett som dominerar. Den
domän där svenska dominerar är i skolan, även om finska parallellt också används mycket inom
samma domän. Ser man till de enskilda domänerna och olika bakgrundsfaktorer så förekommer
de största skillnaderna i språkanvändning i domänen skola utifrån bakgrundsvariabeln ort. I
Tammerfors används svenska i störst utsträckning i skolan. 30 % av informanterna svarade att
de använder enbart svenska och 42 % svarade att de använder mest svenska. I Björneborg och
Uleåborg var andelen marginell som svarade enbart svenska medan andelen som svarade mest
svenska var lägre än andelen i Tammerfors. På de två senare orterna används däremot finska
och svenska lika mycket bland majoriteten av informanterna, i Uleåborg 54 % och i Björneborg
55 % medan enbart andelen i Tammerfors är 21 %.
Två exempel på kommentarer som förekom i en uppföljande enkätfråga om vad som påverkar
språkvalet var: I skolan talar jag automatiskt svenska med all personal eftersom det är en
svenskspråkig skola eller I skolan pratar jag mest svenska på grund av att undervisningen sker
på svenska. De bakomliggande språkvalsprinciperna för språkanvändningen i skolan är med
andra ord att situationen till sin stil är formell med ett etablerat skolspråk, vilket gör att
informanterna under lektionstid eller vid kontakt med lärarna använder skolspråket.
Däremot har man ofta etablerat ett språk som ofta är annat än skolspråket med vänner i skolan,
vilket är orsaken till att också finska används mycket inom denna domän. I detta fall handlar
det om så kallade deltagarrelationer. Om man identifierar sig med och vill höra till en viss grupp
använder man istället gruppens språk, vilket följande kommentarer exemplifierar: Om jag är i
skolan försöker jag oftast tala svenska men om andra pratar finska så gör jag det också. Det
känns inte klokt att försöka ensam prata den ena språken och trots att vi går i rn [sic] svensk
skola, pratar alla elever finska sinsemellan. Det är med andra ord det språk som gruppen som
helhet överlag talar som styr vilket språk som talas mellan ungdomarna i skolan.
På de övriga tre domänerna är det finska som dominerar där antingen enbart eller mest finska
används. I domänen vänner utanför skolan används mest finska utav alla språk. Om man jämför
de tre orterna med varandra har ändå en betydligt högre andel i Björneborg svarat att de
använder enbart finska och mest finska jämfört med de andra orterna. I Björneborg svarade 74
% att de använder mest finska medan motsvarande andel i Tammerfors var 39 % och i Uleåborg
33 %. Även om majoriteten av informanterna i Tammerfors också svarat att de använder mest
finska med vänner utanför skolan så är det också den ort som i störst utsträckning också svarat
att de använder lika mycket finska och svenska jämfört med de två andra orterna. I Tammerfors

34

fyllde 27 % i detta svarsalternativ medan 21 % av informanterna i Uleåborg och 11 % av
informanterna i Björneborg valde detta svarsalternativ.
Denna domän omfattar både umgänge med vänner från skolan samt andra vänner från andra
sammanhang. En del informanter har kommenterat att språkvalsprincipen i dessa fall handlar
om att visa solidaritet genom att låta samtalspartnern styra språket. Detta kan exemplifieras med
följande kommentar Med vänner och klasskompisar talar vi finska eftersom vi vant oss vid det.
Finskan känns naturligare att tala eftersom vi ses också på fritiden och våra andra vänner talar
inte svenska. Två andra kommentarer som kan kopplas till detta är De flesta av mina vänner
har finska som modersmål och de flesta pratar bättre finska. Jag pratar och förstår också bättre
finska och Då jag är och tränar väljer jag oftast finska eftersom ingen annan i den omgivningen
skulle förstå svenska. Det finns en vilja att inkludera och underlätta för andra samtalsdeltagare.
Viljan att visa solidaritet och anpassa sig efter samtalspartnern verkar vara den språkvalsprincip
som påverkar språkvalet i största allmänhet inom olika domäner, i och med ett flertal liknande
kommentarer såsom: Vilka språk personen jag talar med är mest bekväm med. En annan
informant har kommenterat Om den som jag talar med har liknande kunskaper i något språk
så väljer jag att använda de/den språken som hen kan. Språkvalet styrs med andra ord rent
generellt av det språk som samtalspartnern väljer att använda, vilket i sin tur är orsaken till att
finska också dominerar inom domänen jobb och fritidsintressen oavsett vilken ort man bor på
eftersom det är starkt finskspråkiga orter.

4.2.2 Språk, domäner och förekomst

Utöver språkanvändningen i olika domäner skulle informanterna i en öppen fråga svara om de
förknippar specifika situationer med ett visst språk. I enkäten fanns tre angivna språk (finska,
svenska och engelska) och för respektive språk ombads informanterna att skriva en lista med
domäner som de förknippar med de olika språken. Vilka domäner som informanterna
förknippar med de olika språken visar indirekt också vilka möjligheter som informanterna
upplever att de har att använda språken. Till skillnad från den föregående frågan där domänerna
var explicit angivna, så förekom det i den här enkätfrågan inga på förhand angivna
svarsalternativ utan informanterna fick själva i ett öppet svar räkna upp olika domäner, vilket
gör att resultatet skiljer sig åt mellan de två frågorna. I diagrammet har jag sammanställt vilka
domäner som informanterna har nämnt att de förknippar med de olika språken. Svaren bygger
35

enbart på vad informanterna själva har angett för domäner. För varje domän står hur stor andel
informanter som nämnt den i sitt svar.

engelska

5%

21%

svenska

23%

3% 6%0%

33%

38%

finska

familj

10 %
skola

25%

75%

35%

0%

12%

5%

20 %

30 %

vänner utanför skolan

28%

16%

28%

40 %

50 %

fritidsintressen

60 %
stan

7%

affärer

18%

70 %
internet

0%
2%
0%
4%

15% 0%
2%
0%6%

80 %
medier

90 %
resor

100 %
nej

Figur 2. Domäner som förknippas med språken finska, svenska och engelska.

De domäner som informanterna har angett att de kopplar till finska är familj, skola, vänner
utanför skola, fritidsintressen, stan, affärer och medier. De domäner som informanterna nämnt
att de kopplar ihop med svenska är familj, skola, vänner utanför skolan och medier medan de
domäner som nämndes i samband med engelska är familj, skola, vänner utanför skolan,
fritidsintressen, stan, internet, medier och resor.
Finska förknippas alltså med flest domäner och har alltså flest användningsmöjligheter, vilket
är ofrånkomligt eftersom det är enspråkigt finska kommuner. Dessa domäner omfattar både
privata och offentliga sfärer. I förhållande till de domäner som förknippas med finska är antalet
domäner som förknippas med svenska få. De två huvudsakliga domänerna som informanterna
nämnt är familj och skola vilket är förväntat i och med att de utgör de domäner som oftast räknas
som svenskspråkiga på språköar. Svenska kopplas med andra ord till den privata sfären bland
familj och vänner där språkmöjligheterna är något mer öppna än på offentliga platser, men
också till den institution som enligt lag är svenskspråkig.
De domäner som förknippas med engelska är till antalet något fler än de svenska samtidigt som
de också i viss mån skiljer sig från de domäner som förknippas med finska och svenska. Bland
de fysiska domänerna har skolan och vänner utanför skolan alstrat flest svar. För skolans del
36

har flera av informanterna preciserat att de avser att de förknippar det med engelskalektionerna,
vilket också förklarar användning av engelska i skolan i den föregående frågan över
språkanvändning i olika domäner. Engelska förknippas också med virtuella domäner såsom
internet och olika slag av medier (filmer, netflix-serier, videospel, sociala medier etc.). De flesta
har ändå kopplat ihop engelska med resor utomlands, vilket inte kan kopplas till deras direkta
närmiljö.
Informanterna svarade också i vilken grad språken förekommer rent generellt med
svarsalternativen sällan, ibland eller ofta. I och med att enkätprogrammet inte tillät att frågan
blev obligatorisk finns ett litet svarsbortfall. Tre informanter valde att inte fylla i något svar i
denna fråga. I tabellen har jag sammanställt graden av de olika språkens förekomst i
ungdomarnas liv enligt informanterna. Svarsalternativen och andelen svar per språk anges i
procent i tabellen.

Tabell 10. Graden av språkens förekomst i informanternas liv

Sällan

Ibland

Ofta

Finska

0%

3%

97 %

Svenska

0%

1%

97 %

Engelska

5%

33 %

60 %

Andra språk

23 %

28 %

15 %

Informanterna upplever att både finska och svenska förekommer ofta i deras omgivning. De
bakomliggande orsakerna är däremot olika för de två språken. Det faktum att 97 % av
informanterna upplever att finska förekommer ofta i deras omgivning beror på att finska
förekommer i de flesta domäner i deras liv. Detta gäller oavsett om informanterna är hemma, i
skolan, på stan eller på internet.
Den lika stora förekomsten av svenska i informanternas omgivning bygger däremot på andra
premisser. Medan finskan förekommer överallt, vilket många informanter kommenterade, så
begränsas svenskans förekomst till ett fåtal domäner. Till dessa domäner räknas skolan, hemmet
och internet. Även om domänerna är få handlar det om sådana domäner där informanterna
dagligen befinner sig, vilket gör att språket ändå upplevs förekomma ofta. En relativt stor del
av informanterna upplever också att engelska förekommer ofta i deras liv, även om andelen är
något mindre i förhållande till nationalspråken. Anledningen till att färre informanter upplever

37

att engelska förekommer ofta i deras liv beror på att informanterna kopplar språket i första hand
till virtuella domäner.

4.2.3 Språkval och språkanvändning på internet

I likhet med den svenska ungdomsbarometern redogjorde informanterna också hur mycket de
använder olika språk på internet. Språkanvändning på internet omfattar fem områden: internet
som helhet, sociala medier, informationssökning, kommunikation med andra och läsa på
internet. Informanterna uppskattade hur mycket de använder språken finska, svenska, engelska
och andra språk inom respektive område genom att skriva en ungefärlig procentuell andel för
varje språk. Den procentuella andelen för de olika språken skulle tillsammans bli 100 %. I
tabellen nedan visas medelvärdet för språkanvändning inom de olika områdena på internet
bland samtliga informanter.

Internet som helhet

28%

Sociala medier

22%

31%

Informationssökning

47%

17%

27%

49%

36%

49%

29%

26%
0%

10 %

2%

35%

Kommunikation med andra

Läsa på internet

2%

20%

27%
20 %

Finska

30 %

Svenska

40 %
Engelska

1%

44%
50 %

60 %

70 %

80 %

2%

2%
90 %

100 %

Andra språk

Figur 3. Språkanvändning på internet.

Språkanvändningen varierar något, men de tendenser man kan se är att engelska i huvudsak
dominerar på de flesta områden, vilket är tydligt när man ser på kategorin internet som helhet.
Det område där engelska används minst är vid kommunikation med andra. Det omfattar
38

situationer på nätet när informanterna chattar med varandra eller på andra sätt samtalar och
kommunicerar med familj och vänner över internet. I detta fall är det finska som är det
dominerande språket. Svenska används också mer än engelska vid kommunikation med andra.
Finska används mycket på internet bland informanterna men intressant nog är användningen av
svenska på internet inte nämnvärt mycket mindre än den finska, utan i flera fall används de två
språken i ungefär lika stor utsträckning. Det område där svenska dominerar är vid
informationssökning, vilket kan bero på att det ofta är kopplat till skolarbeten och därför är
naturligt att använda i ett sådant sammanhang.
Om man jämför språkanvändningen på internet mellan de olika orterna Björneborg, Uleåborg
och Tammerfors så skiljer de sig inte åt så mycket. Hur mycket informanterna använder finska,
svenska och engelska inom de olika områdena är ungefär lika stor. Ett undantag utgörs av
kommunikation med andra. I detta fall är skillnaderna något större mellan orterna. Björneborg
gör en stark finsk profilering genom att 62 % av språkanvändningen är på finska medan 19 %
är på svenska. I Uleåborg och Tammerfors är den språkliga fördelningen lite jämnare. I
Uleåborg svarade informanterna att 46 % av språkanvändningen är på finska och 35 % på
svenska. I Tammerfors används finska minst vid kommunikation med andra jämfört med de två
andra orterna. Informanterna på denna ort svarade 36 % av språkanvändningen är på finska och
34 % av språkanvändningen är på svenska, dvs. språken används i lika stor utsträckning.
En annan generell tendens utifrån bakgrundsvariablerna är att de informanter som alltid har bott
på en språkö använder mer finska på internet jämfört med de informanter som under en lång tid
har bott på en annan ort tidigare. Dessa informanter har bott på bland annat svenskspråkiga
områden i Österbotten, vilket påverkat deras internetanvändning eftersom de använder betydligt
mer svenska än finska på internet oavsett internetområde. Exempelvis för internet som helhet
svarade de informanter som alltid bott på en språkö att deras språkanvändning för finska är 33
% medan språkanvändningen på svenska är 17 %. De informanter som däremot har bott över 8
år på en annan ort tidigare svarade att 12 % av språkanvändningen för internet som helhet är på
finska och 38 % är på svenska.

39

4.3 Åsikter om språken
4.3.1 Språklig preferens

I enkäten skulle informanterna välja vilket språk de väljer främst att använda i en situation när
de kan välja mellan att använda finska, svenska eller engelska, för att synliggöra informanternas
språkliga preferenser. Bland samtliga informanter svarade 60 % att de väljer finska, 31 %
svarade att de väljer svenska och 9 % svarade att de väljer engelska när de själva får välja vilket
språk de använder. Finska är med andra ord det språk som majoriteten föredrar även när de ges
valmöjligheter medan färre väljer svenska. När man jämför de tre orterna med varandra skiljer
sig de språkliga preferenserna beroende på ort, vilket presenteras i följande tabell. Överst i
tabellen står bakgrundsvariabeln och till vänster alternativen för språklig preferens.

Tabell 11. Bakgrundsvariabel ort

Björneborg

Uleåborg

Tammerfors

Finska

76 %

54 %

45 %

Svenska

16 %

38 %

42 %

Engelska

8%

8%

12 %

På samtliga orter är finska det språk som föredras att användas bland flest informanter. Den
absolut största andelen som föredrar finska är informanterna i Björneborg. På denna ort väljer
en överhängande stor majoritet finska medan en ytterst liten andel väljer svenska om de själva
får välja. I Uleåborg väljer också mer än hälften av informanterna att använda finska. Det är
också en betydligt större andel som har svarat att de väljer att använda svenska jämfört med
informanterna i Björneborg.
I Tammerfors fördelar sig informanterna jämnt mellan de två språken i fråga om språklig
preferens. Det är också den ort där finska som språklig preferens fördras minst jämfört med de
andra orterna samtidigt som svenska föredras mest jämfört med de andra orterna. I synnerhet
om man jämför med Björneborg. Det förekommer också skillnader beroende på om man
tidigare har bott på en annan ort. Resultaten för denna bakgrundsvariabel presenteras i följande
tabell.

40

Tabell 12. Bakgrundsvariabel tidigare bott på annan ort

Nej

Ja (1-7 år)

Ja (över 8 år)

Finska

79 %

36 %

20 %

Svenska

15 %

57 %

60 %

Engelska

7%

7%

20 %

De informanter som aldrig har bott på en annan ort än den nuvarande (nej) väljer finska medan
ytterst få väljer svenska om de själva få välja. Det motsatta råder bland de informanter som
tidigare har bott på en annan ort. I detta fall är den språkliga preferensen det motsatta och
svenska föredras framom finska bland dessa informanter.

4.3.2 Språkanvändning i framtiden

Informanterna skulle också rangordna språken finska, svenska och engelska utifrån vilket språk
de tror att de kommer att använda mest, näst mest och minst i framtiden, för att synliggöra hur
de ser på sin framtida språkanvändning. I tabellen presenteras den procentuella andelen svar för
de som svarat att de kommer att använda språket mest, näst mest eller minst för respektive språk.

Tabell 13. Språkanvändning i framtiden

Finska

Svenska

Engelska

Mest

46 % (44)

24 % (23)

29 % (28)

Näst mest

35 % (33)

35 % (33)

31 % (29)

Minst

20 % (19)

41 % (39)

39 % (37)

Ser man till helheten kommer den största andelen av samtliga informanter att använda finska
mest i framtiden. Det är däremot en mindre andel som svarat att de kommer att använda svenska
eller engelska mest i framtiden samtidigt som den största andelen informanter också svarat att
dessa språk kommer att användas minst i framtiden. Vilket av språken engelska eller svenska
som kommer att användas mer framträder inte av svaren eftersom svarsfördelningen är relativt
jämn mellan de två språken. Det är ändå intressant att inte betydligt fler tror att de kommer att
41

använda svenska i framtiden jämfört med engelska med tanke på att det är ett av
nationalspråken. Utifrån olika bakgrundsvariabler framträder tydligare skillnader i vilket språk
som informanterna kommer att använda mest i framtiden, bland annat förekommer skillnader
mellan orterna, vilket presenteras i följande tabell.

Tabell 14. Språkanvändning i framtiden utifrån bakgrundsfaktorn ort

Ort

Finska

Svenska

Engelska

Mest

Minst

Mest

Minst

Mest

Minst

Uleåborg

33 %

38 %

38 %

25 %

29 %

38 %

Tammerfors

36 %

15 %

27 %

42 %

36 %

42 %

Björneborg

63 %

13 %

13 %

50 %

23 %

37 %

Det är framförallt informanterna i Björneborg som svarat att de kommer att använda finska mest
i framtiden och att de kommer att använda svenska minst. På denna ort tror en större andel
informanter att engelska kommer att användas mer än svenska i framtiden. På de andra två
orterna är språkanvändningen i framtiden inte lika klar. Både i Tammerfors och i Uleåborg är
andelen informanter som i framtiden kommer att använda antingen mest finska, svenska eller
engelska relativt jämnt fördelade oavsett språk. Men också i Tammerfors tror något fler att de
kommer att använda engelska mest jämfört med de som tror att de kommer att använda svenska.
Ser man däremot till andelen svar över vilket språk som kommer att användas minst i framtiden
kommer majoriteten i Tammerfors att använda engelska och svenska minst, medan resultatet
över informanterna i Uleåborg visar att det antingen är finska eller engelska som kommer att
användas minst. Det förekommer också skillnader beroende på om man tidigare har bott på en
annan ort eller inte.

Tabell 15. Språkanvändning i framtiden utifrån bakgrundsfaktorn bott på annan ort

Bott på annan ort

Finska

Svenska

Engelska

Mest

Minst

Mest

Minst

Mest

Minst

Nej

52 %

10 %

16 %

51 %

31 %

39 %

Ja (1-7 år)

50 %

29 %

29 %

29 %

21 %

43 %

Ja (över 8 år)

25 %

45 %

45 %

20 %

30 %

35 %

42

De informanter som alltid har bott på en språkö tror att de kommer att använda finska mest i
framtiden. Bland dessa informanter tror också en större andel att de kommer att använda
engelska mest i framtiden jämfört med de som tror att de kommer att använda svenska mest.
Resultaten skiftar till det motsatta förhållandet ju längre tid man bott på en annan ort tidigare.
Ett annat intressant resultat framträder också utifrån variabeln modersmål.

Tabell 16. Språkanvändning i framtiden utifrån bakgrundsfaktorn modersmål

Modersmål

Finska

Svenska

Engelska

Mest

Minst

Mest

Minst

Mest

Minst

Finska

57 %

14 %

16 %

62 %

27 %

24 %

Svenska

36 %

28 %

33 %

28 %

31 %

44 %

Två språk

53 %

16 %

16 %

26 %

32 %

58 %

I detta fall kunde ett naturligt utfall vara att man tror att man kommer att använda sitt modersmål
mest. De informanter med finska som modersmål tror också att de kommer att använda finska
mest i framtiden, vilket inte är särskilt förvånande med tanke på att man behöver språket i
arbetslivet om man bor i Finland. En mycket större andel av dessa informanter tror också att de
kommer att använda svenska minst jämfört med engelska.
Också de informanter som har två modersmål tror att de kommer att använda finska mest.
Däremot är resultaten för svenska och engelska något motstridiga. En större andel har svarat att
de kommer att använda engelska mest jämfört med andelen som svarat svenska samtidigt som
det är en större andel som svarat att de kommer att använda engelska minst jämfört med andelen
som svarat svenska. Bland de informanter som har svenska som modersmål finns ingen lika
tydlig fördelning över vilket språk de tror att de kommer att använda mest i framtiden utan
dessa informanter har fördelat sig jämnt mellan språken finska, svenska och engelska.

4.3.3 Orsaker till framtida språkval

I anslutning till föregående fråga skulle informanterna i en öppen fråga motivera sina svar. I
och med att informanternas svar främst kretsade kring orsaker som berör det språk de anser att
de kommer att använda mest i framtiden så är det dessa motiveringar som presenteras i denna
43

del. Jag har valt att dela in orsakerna till valet att använda antingen finska, svenska eller
engelska mest i framtiden i kategorierna språkrelaterade orsaker, instrumentella orsaker och
integrativa orsaker samt vet ej.
Språkrelaterade orsaker handlar om språkliga faktorer som styrs av individen eller av den yttre
omgivningen, exempelvis att det beror på individens modersmål eller majoritetsspråket i
omgivningen. Instrumentella orsaker handlar om att man vill uppnå något, såsom att kunna
studera vid ett visst universitet eller att erhålla ett visst jobb, eller andra liknande yttre faktorer.
Ytterligare har jag inkluderat integrativa orsaker, vilket innebär en vilja att antingen identifiera
sig med eller bli medlem av en grupp. Till denna kategori har jag räknat svar som handlar om
att flytta utomlands. Till kategorin ”vet ej” hör de svar som saknar motivering.
I tabellen nedan presenteras den procentuella andelen svar per orsakskategori för varje språk
med antalet svar inom parentes. I tabellen står de olika språken som kommer att användas mest
överst och till vänster står de olika kategorierna över motiveringar som påverkar det framtida
språkvalet. Den procentuella andelen svar som anges i tabellen baseras på antalet informanter
som angett att de kommer att använda finska, svenska eller engelska mest i framtiden och deras
motiveringar (se ovan tabell 13 Språkanvändning i framtiden).

Tabell 17. Orsakskategorier över framtida språkval

Finska

Svenska

Engelska

Språkrelaterade orsaker

61 % (27)

35 % (8)

4 % (1)

Instrumentella orsaker

27 % (12)

30 % (7)

57 % (16)

Integrativa orsaker

0 % (0)

30 % (7)

32 % (10)

Vet ej

11 % (5)

4 % (1)

7 % (1)

Det konstaterades ovan att den största andelen informanter kommer att använda finska mest i
framtiden, medan olika bakgrundsfaktorer styr ifall engelska eller svenska används mer.
Resultatet över informanterna motiveringar visar att det är olika orsaker som styr vilket språk
som de kommer att använda i framtiden. Bland de som kommer att använda finska mest i
framtiden (N = 44) beror det i huvudsak på språkrelaterade orsaker.
Typiska svar bland informanterna som styrs av individen var exempelvis Finska är mitt
modersmål och jag kommer att leva i Finland och Finska mest eftersom jag pratar främst finska
44

med vänner och endast finska med familjen. Andra typiska språkrelaterade svar men som
kopplades till den yttre omgivningen var exempelvis Finska är det dominerande språket i
Finland eller att både individuella och yttre faktorer nämndes Finska kommer jag att använda
mest eftersom jag bor i Finland och det är mitt modersmål och språket jag använder med familj
och flesta vänner.
Bland de informanter som däremot svarat att de kommer att använda svenska mest i framtiden
(N = 23) så förekom inga entydigt bakomliggande orsaker, utan informanterna gav i ungefär
lika stor utsträckning svar som kan kopplas antingen till språkliga, instrumentella eller
integrativa orsaker. Bland de språkliga orsakerna var den främsta orsaken som nämndes att
svenska är modersmålet. Bland svaren som kopplas till instrumentella orsaker, dvs. att det
gynnar individen i något avseende, var att man vill studera på ett visst universitet antingen i
Finland eller i Sverige: Jag tänker börjar [sic] studera på Åbo Akademi, där talar man mer
svenska och Jag kommer att söka till universitet till Sverige. Därför tror jag att jag kommer att
använda svenskan mest. De integrativa orsakerna handlar om att vilja flytta till ett annat land,
där flertalet informanter nämnde att de vill flytta till ett annat nordiskt land och därför kommer
att använda svenska mest i framtiden jag vill flytta till sverige i framtiden och kommer därför
använda den mera och Jag vill flytta till någon nordisk land, kanske Sverige eller Norge.
De informanter som svarade att de kommer att använda engelska mest i framtiden (N = 28) gav
flest instrumentella orsaker till deras framtida språkanvändning, dvs. att det gynnar dem på
något sätt. I detta fall handlade svaren om att de vill få ett visst jobb eller studera något som
kräver språket. Sådana svar var exempelvis Det yrket som jag vill jobba med är ett globalt yrke,
kommer alltså på grund av detta behöva mest engelska. Till denna kategori räknar jag också
kommentarer som kan kopplas till att språket är viktigt och därmed gynnsamt att kunna Världen
blir mer internationell och kunskap i engelska kommer få även större betydelse och Engelska
mest för att det är internationellt språk i hela världen, därför viktig [sic] språk i framtiden.

4.3.4 Åsikter om svenska och finska språket

I enkäten fick informanterna avslutningsvis ta ställning till 14 påståenden om svenska och
finska språket i Finland. De skulle svara om de håller med eller inte genom att fylla i de
påståenden de håller med om. Den procentuella andelen av samtliga informanter som håller

45

med de olika påståendena presenteras i tabellen nedan. Påståendena är rangordnade enligt vilka
påståenden som genererat flest svar bland informanterna.

e) Det är bra att Finland har både finska och svenska…

91%

i) Man klarar sig i Finland även om man bara behärskar…

91%

l) Vi behöver bevara och upprätthålla svenska språkets…

81%

a) Svenskspråkiga behöver kunna tala finska.

66%

k) Vi behöver bevara och upprätthålla finska språkets…

53%

m) Det är viktigt att försöka tala svenska i så många…

47%

c) Om man bor i Finland borde man kunna tala båda…

46%

b) Finskspråkiga behöver kunna tala svenska.

44%

d) Det räcker att enbart statliga och kommunala…

33%

h) Man klarar sig i Finland även om man bara behärskar…

26%

j) Man klarar sig bara i Finland om man behärskar båda…

20%

n) Det är onödigt att försöka tala svenska eftersom…

18%

f) Finland borde bara ha finska som nationalspråk.
g) Finland borde bara ha svenska som nationalspråk.

4%
2%
0% 10% 20% 30% 40% 50% 60% 70% 80% 90% 100%

Figur 4. Påståenden om finska och svenska språket i Finland.

Informanterna har en positiv inställning till Finlands nationalspråk i och med att 91 % av
informanterna håller med påståendet e) Det är bra att Finland har både finska och svenska som
nationalspråk medan andelen informanter som hellre skulle se att Finland bara skulle ha ett
nationalspråk, oavsett språk, är marginell. Bland informanterna håller också 91 % med
påståendet i) Man klarar sig i Finland även om man bara behärskar finska språket medan
betydligt färre anser att h) Man klarar sig i Finland även om man bara behärskar svenska
språket eller att j) Man klarar sig bara i Finland om man behärskar båda nationalspråken. I
och med den höga svarsprocenten finns det ingen specifik bakomliggande bakgrundsvariabel
utan det tycks vara en generell inställning bland informanterna.
I nära anslutning till det föregående påståendet om man behöver behärska de två
nationalspråken så ställde jag också ett påstående om informanterna anser att a) Svenskspråkiga
behöver kunna tala finska och b) Finskspråkiga behöver kunna tala svenska. I detta fall anser
informanterna i något större utsträckning att svenskspråkiga också behöver behärska det andra
nationalspråket medan detsamma inte gäller för finskspråkiga; 66 % av informanterna anser att
svenskspråkiga också behöver kunna tala finska medan 44 % anser att finskspråkiga behöver
kunna tala svenska.
46

Det är också fler män än kvinnor som anser att svenskspråkiga behöver kunna tala finska.
Andelen män som håller med påståendet är 81 % och bland kvinnor håller 61 % med påståendet.
Däremot påverkar det i högre grad om man tidigare bott på en annan ort huruvida man håller
med om att finskspråkiga behöver kunna svenska. Bland de informanter som enbart bott på sin
nuvarande ort höll 41 % med om påståendet. Bland de informanter som bott på en annan ort 17 år höll 64 % med om påståendet och bland de informanter som bott på en annan ort över 8 år
höll 40 % med, vilket kan bero på att de som bott en kortare tid på en annan ort i de flesta fall
har bott på tvåspråkiga orter.
För påståendet l) Vi behöver bevara och upprätthålla svenska språkets status också i framtiden
har 81 % av informanterna svarat att de håller med påståendet medan enbart 53 % av
informanterna håller med påståendet att k) Vi behöver bevara och upprätthålla finska språkets
status också i framtiden. Trots att över hälften av informanterna anser att både finska och
svenska språket behöver bevaras kan man ändå urskilja en viss inställning till att det finns ett
större behov av att jobba för svenska språkets del än för finska språket bland informanterna,
vilket troligtvis beror på det ofrånkomliga faktum att svenska språket står i minoritetsposition
trots sin jämlika status med finska språket.
Utifrån bakgrundsvariablerna är det främst variabeln kön som i detta fall varit en
bakomliggande faktor, där män och kvinnor har olika prioriteringar. Kvinnor ser en större
betydelse i att bevara och upprätthålla svenska genom att 88 % höll med om detta påstående
medan enbart 48 % också höll med om att vi behöver bevara finska språkets status också i
framtiden. Männen gjorde däremot ingen större åtskillnad mellan de två nationalspråken.
Majoriteten av männen håller med om att vi måste jobba för att upprätthålla språkens status
också i framtiden, 62 % av männen höll med om påståendet för svenska språkets status och 65
% höll med om påståendet för finska språkets status.
Den procentuella andelen svar för påståendet m) Det är viktigt att försöka tala svenska i så
många situationer som möjligt stöder i viss mån ovanstående påstående om vikten att bevara
och upprätthålla svenska språkets status. Mindre än hälften av informanterna håller med
påståendet att man ska tala svenska så ofta som möjligt. Det är ändå en betydligt större andel
jämfört med de som håller med påståendet n) Det är onödigt att försöka tala svenska eftersom
majoriteten talar finska, vilket enbart genererade medhåll bland 18 % av informanterna.
Också i detta fall tycks variabeln kön ha en inverkan på svaren. Bland kvinnorna håller 55 %
med påståendet att det är viktigt att försöka tala svenska medan den procentuella andelen svar
47

bland männen är 27 %. Detta stöds ytterligare av det motsatta påståendet där 35 % av männen
håller med påståendet att det är onödigt att försöka tala svenska medan enbart 12 % av
kvinnorna också håller med påståendet. Det är också i högre grad de som bott 1-7 år på annan
ort i tvåspråkiga kommuner som håller med om att det är viktigt att försöka tala svenska, vilket
64 % av dessa informanter håller med om. 55 % av de som bott över 8 år på annan ort och från
svenskdominerade områden håller också med detta påstående. De som enbart bott på språköar
håller i lägst utsträckning med om påståendet, 43 % av dessa håller med om påståendet.

4.3.5 Åsikter om engelska språket

På samma sätt som i föregående avsnitt fick informanterna ta ställning till 13 påståenden som
rör engelska språkets förekomst i Finland. Också i detta fall skulle informanterna ta ställning
till huruvida de håller med påståendena eller inte.

a) Förekomsten av engelska språket ökar ständigt i…

87%

e) Engelska används mer för att kommunicera på…

83%

b) Engelska används i allt större utsträckning än…

81%

i) Engelska kan troligtvis bli ett viktigare språk att…

61%

h) I framtiden kommer man inte att klara sig utan…

48%

c) Engelska används allt mer istället för svenska inom…

38%

l) Engelska utgör ett hot mot svenska språket i Finland.

29%

d) Engelska används allt mer istället för finska inom…

19%

g) Engelska används för att kommunicera i lika stor…

14%

k) Finland borde ha engelska som ett tredje…

6%

m) Engelska utgör ett hot mot finska språket i Finland.

4%

f) Engelska används mer för att kommunicera i den…

3%

j) Engelska kan troligtvis bli ett viktigare språk att…

2%

0% 10% 20% 30% 40% 50% 60% 70% 80% 90% 100%

Figur 5. Påståenden om engelska språket i Finland.

Informanterna är samstämmiga för påståendet a) Förekomsten av engelska språket ökar
ständigt i Finland genom att 87 % av informanterna håller med påståendet. Dessutom håller
också 81 % av informanterna med påståendet b) Engelska används i allt större utsträckning än
tidigare av fler människor i Finland. Det tyder med andra ord på att engelska inte enbart är ett
passivt fenomen i Finland utan något som faktiskt också används aktivt bland finländare.
48

Trots att informanterna är relativt enhälliga om att engelskans förekomst och användning i
Finland ökar verkar informanterna ändå inte tro att engelskan tränger ut finska och svenska
språket och ersätter dem inom olika domäner. 38 % av informanterna håller med påståendet c)
Engelska används allt mer istället för svenska inom vissa områden medan 19 % anser detsamma
om engelska och finska. Bland de som tror att engelskan dominerar är det ändå en större andel
som tror att engelskan tränger ut svenska jämfört med de som tror detsamma om finska språket.
Det är främst informanterna i Uleåborg som tror att engelskan används mer än svenska inom
olika domäner, där 58 % av informanterna höll med påståendet, medan motsvarande i
Björneborg och Tammerfors var 37 % respektive 24 %. Påståendet specificerar emellertid inte
exakt vilka områden det handlar om utan på ett generellt plan. Informanterna var ändå
samstämmiga om var engelska används, vilket är för att kommunicera på internet och i mindre
grad i den fysiska omgivningen.
Majoriteten av informanterna är av den åsikten att engelskan inte utgör ett hot mot finska och
svenska. 29 % av informanterna håller med påståendet l) Engelska utgör ett hot mot svenska
språket i Finland. Trots att det enbart utgör ungefär en tredjedel av informanterna som anser att
engelska kan utgöra ett hot mot svenska språket så är det fortfarande en betydligt större andel i
förhållande till de som anser att m) Engelska utgör ett hot mot finska språket i Finland, vilket
enbart genererat medhåll från 4 % av informanterna. Inte heller i detta fall förekom några större
skillnader utifrån bakgrundsvariablerna.
Majoriteten av informanterna ser ingen större hotbild mot språken men de verkar ändå tro att
engelska kan bli ett viktigare språk att kunna och använda än svenska, vilket påståendet i)
Engelska kan troligtvis bli ett viktigare språk att kunna och använda i Finland än svenska visar,
där 61 % av informanterna är av samma åsikt. För det motsvarande påståendet för finska höll
enbart 2 % av informanterna med. Informanterna är således inte oroliga över huruvida
användningen av finska kan påverkas av engelska, däremot anser en betydligt större del att
engelska kan bli viktigare än svenska språket.
Påståendet h) I framtiden kommer man inte att klara sig utan kunskaper i engelska i Finland
delar informanterna, 48 % håller med om detta medan den resterande hälften inte håller med
om det och därmed inte tror att det är ett framtida scenario. I det här fallet har 58 % av de som
kommer från enspråkiga hem i störst utsträckning hållit med påståendet, medan 36 % av de som
kommer från tvåspråkiga hem också håller med. Däremot har enbart 6 % svarat att de tycker att
k) Finland borde ha engelska som ett tredje nationalspråk, vilket är ett entydigt svar för att
informanterna är eniga om att finska och svenska förblir Finlands enda nationalspråk.
49

5. Sammanfattande diskussion
5.1 Sammanfattning
I avhandlingen har jag undersökt ungdomar på svenska språköar i Finland med syftet att
undersöka deras språkval och språkanvändning, med fokus på språken finska, svenska och
engelska. Jag har också undersökt ifall det förekommer skillnader mellan språköarna. Min
övergripande forskningsfråga var: Hur ser informanternas språkval och språkanvändning ut
med fokus på finska, svenska och engelska på språköarna? Jag undersökte mer specifikt:
Hurdana språkkunskaper har informanterna i svenska, finska och engelska? Var och hur
använder de språken? Hur förhåller de sig till språken? samt Finns det skillnader mellan de
olika språköarna? Dessa forskningsfrågor har jag haft för att kunna diskutera kompetens,
möjlighet och vilja utifrån Grins modell och för att sedan kunna diskutera svenskans
livskraftighet på språköar. I detta kapitel kommer jag att sammanfatta de mest betydande
forskningsresultaten genom att inledningsvis besvara delfrågorna. Därefter kommer jag att
diskutera resultaten mer ingående genom att sammanfatta resultaten varje språk för sig för att
kunna diskutera svenskans livskraftighet. Den övergripande forskningsfrågan besvarar jag i
samband med att jag också presenterar de skillnader som förekommer mellan orterna. Jag
avslutar kapitlet och avhandlingen genom att ge några avslutande kommentarer på min
undersökning och förslag på framtida forskning.
Resultaten i förhållande till forskningsfrågorna visar att informanternas språkkunskaper är
väldigt bra i alla tre språk. Nästan samtliga informanter talar finska, svenska och engelska. Trots
att de anser att ett av språken i de flesta fall är starkast så bedömer ändå majoriteten sina
språkkunskaper som utmärkt i finska, svenska och engelska. Överlag är de receptiva
förmågorna att förstå och att läsa något bättre. Också den kommunikativa förmågan att tala är
väldigt bra bland de flesta medan den kommunikativa förmågan att skriva är sämre bland
informanterna oavsett språk. Det förekommer med andra ord inga större skillnader i
språkkunskaper mellan de tre språken, även om nationalspråken ändå är något bättre än
kunskaperna i engelska.
Resultatet för var och hur informanterna använder språken visar att språkanvändningen är i viss
mån diversifierad och inte statisk i det avseendet att enbart ett språk används inom en domän
utan flera språk används inom samma domän. Däremot tenderar ofta ett språk att vara
dominerande jämfört med de andra inom en domän och i flera fall är språkanvändningen för
50

framförallt svenska och engelska marginell. Finska används i alla domäner, såväl fysiska som
virtuella, vilket var förväntat i och med att det är enspråkigt finska områden. Svenska används
däremot främst i skolan medan engelskans huvudsakliga domän är på internet. Svenska används
också förvånansvärt mycket på internet och används inom vissa områden närmast parallellt med
finska.
Resultatet för hur ungdomarna förhåller sig till de olika språken visar att finska är det språk
som utgör den självklara språkliga preferensen bland majoriteten av ungdomarna men också
det språk som informanterna tror att de kommer att använda mest i framtiden. För svenskans
och engelskans del förekommer ingen tydlig gränsdragning i fråga om vilket utav de två språken
som kommer att användas mest i framtiden utan andelen informanter fördelar sig relativt jämnt
i förhållande till detta. De bakomliggande orsakerna till de framtida språkvalen för språken
finska och svenska är i huvudsak språkrelaterade och modersmålet omnämns som en
påverkande faktor. Däremot ges engelskan större instrumentell betydelse genom att språket
kommer gynna informanterna i deras framtida yrke eller på grund av globaliseringen som ger
engelskan större betydelse.
En annan aspekt av hur informanterna förhåller sig till språken framträder i hur de ser på
språkens framtid. I detta fall anser informanterna att det är viktigt att framförallt svenska
språkets status upprätthålls och bevaras också i framtiden medan färre anser att behovet är lika
stort för finska språket. De anser också att engelska språkets förekomst ständigt ökar i Finland
och även om en klar majoritet tror att engelska kan bli ett viktigare språk än svenska i framtiden
ser de ändå inte språket som ett hot mot vare sig svenska eller finska.
I följande avsnitt kommer jag att sammanfatta resultaten språkvis och diskutera dem utförligare.
Jag kommer inledningsvis att sammanfatta hur informanterna förhåller sig till finska och
engelska, eftersom dessa språk inte kan ses som hotade på grund av att finskan är landets
majoritetsspråk och engelska är ett globalt språk. Därefter diskuteras svenskans livskraft med
hänsyn till Grins COD-modell och EuLaViBar-skalan för att besvara frågan om svenskans
livskraftighet.

51

5.2 Diskussion av språken finska och engelska
Informanterna i min undersökning bor på starkt finskspråkiga områden, vilket gör att finska har
en stor betydelse och roll i deras liv. Ser man till de olika aspekterna av språkkunskaper är
finska det språk som ligger i topp. I princip alla informanter räknar finska till sin språkliga
repertoar och majoriteten anser också att finska är det starkaste språket. Ser man också till de
enskilda språkliga förmågorna har fler informanter bedömt de olika perceptiva och
kommunikativa förmågorna i finska som utmärkt jämfört med andelen informanter som bedömt
de språkliga förmågorna i de andra språken som utmärkta. För de enskilda förmågorna är det
förmågan att förstå och tala som utmärker sig bland informanterna för finska språket. Även
förmågan att läsa är utmärkt bland en stor andel medan andelen för den skriftliga förmågan är
lägre på en utmärkt nivå.
Stenberg-Sirén (2020:31) har i en uppföljande studie till ungdomsbarometern konstaterat att
kunskaperna

i

finska

bland

finlandssvenska

ungdomar

varierar

oerhört

mycket.

Språkkunskaperna har visat sig vara antingen nästintill obefintliga eller så bra att de till och
med kan överstiga kunskaperna i svenska. De svaga kunskaperna i finska utgör därför ett
problem bland finlandssvenska ungdomar som istället lätt tar till engelska ifall de inte förstår
varandra på nationalspråken. En avgörande faktor är ort och region där ungdomar i mer
finskspråkiga kommuner har bättre kunskaper i finska. (ibid.)
Språkkunskaperna i finska är inget problem bland informanterna i min undersökning, vilket inte
är särskilt förvånande. Detta gäller framförallt de informanter som under hela sitt liv har bott
på en språkö. Språkkunskaperna i finska överstiger i många fall språkkunskaperna i svenska.
Dessutom ökar klyftan i språkkunskaper mellan finska och svenska genom att en större andel
av dessa informanter bedömer de receptiva och kommunikativa förmågorna i finska som
utmärkta jämfört med samma förmågor i svenska. Medan Stenberg-Sirén anser att kunskaperna
i finska är ett problem bland finlandssvenska ungdomar så kan ett motsatt problem uppstå bland
ungdomarna på språköar om skillnaderna i språkkunskaper mellan finska och svenska blir allt
för stora.
När det handlar om språkanvändning i olika domäner är det föga förvånande att finska används
inom alla domäner utanför hemmet. Bortsett från det självklara faktum att finska talas överallt,
vilket en del informanter också kommenterat, råder det därtill någon form av konsensus bland
informanterna i fråga om språkvalsprinciper. När informanterna väljer vilket språk de använder
52

vill de vara inkluderande och solidariska genom att välja språk utifrån samtalspartnern eller att
byta språk ifall personer som inte förstår svenska är närvarande. Det betyder att de i de flesta
fall väljer att tala finska. Även i skolan används finska men enbart med klasskamrater eftersom
det också är det som språk oftast används utanför skolan och därför också känns mest naturligt
att använda också i skolan. På internet används finska i hög utsträckning, vilket skiljer sig från
resultaten i ungdomsbarometern (Stenberg-Sirén 2018) där finska närmast utgör ett hotat språk.
I min undersökning är det framförallt i samband med kommunikation med andra som finska
används, vilket är naturligt i och med att de kommunicerar med familj och vänner.
Den generella språkliga preferensen när informanterna själva får välja språk är också finska, i
synnerhet bland de informanter som alltid har bott på en språkö. Informanternas förhållningssätt
till språket är att man klarar sig i Finland även om man bara kan finska. De har också
inställningen att svenskspråkiga behöver kunna tala finska medan de inte i lika hög utsträckning
tycker att finskspråkiga behöver kunna tala svenska. De ser också finska som ett självklart och
obevekligt språk i samhället eftersom de i likhet med Leppänens m.fl. (2011) studie inte ser
engelska som ett hot mot finska eller att engelska skulle kunna bli ett viktigare språk än finska.
Engelska språket har också en stor roll och betydelse i ungdomarnas liv men på lite andra
premisser. Engelskan är ett globalt språk som studeras i finländska skolor redan i ett tidigt skede
i grundskolan och utgör dessutom ett vanligt förekommande inslag i ungdomars dagliga liv
genom bland annat populärkultur (Broermann 2007:155). En övervägande stor majoritet av
informanterna i min undersökning räknar engelska till sin språkliga repertoar. Kunskaperna i
engelska är väldigt höga även om inte en lika klar majoritet som för finska språket anser att
kunskaperna är på en utmärkt nivå. Istället fördelar sig informanterna mellan att bedöma
kunskaperna antingen som goda eller som utmärkta. Framförallt för de kommunikativa
förmågorna ökar andelen som svarat att deras förmåga rör sig på en god nivå medan andelen på
en utmärkt nivå för dessa förmågor sjunker. Det är dessutom en betydligt lägre andel i
förhållande till samma förmågor som för de två andra språken.
Man kan anta att informanterna av den anledningen anser att språkkunskaperna i engelska inte
är på en tillräckligt hög nivå för att de ska inkludera ett tredje språk i sin språkliga identitet, i
och med att inte mer än ungefär hälften av ungdomarna ser sig som flerspråkiga. En vanlig
definition för tvåspråkighet är utifrån individens kompetens och att man som tvåspråkig
behöver behärska båda språken lika bra. Det är en väldigt strikt definition som utesluter de
flesta talare av två eller flera språk ur definitionen (se Skutnabb-Kangas 1981:94). Denna strikta
definition verkar vara implementerad hos informanterna som trots att de anser att de kan tala
53

engelska ändå inte upplever sig vara på en sådan nivå att de ser sig som flerspråkiga i det
avseendet att engelska språket inkluderas som ett tredje språk i deras språkliga identitet.
Engelskans användning begränsas till relativt få domäner. Ungefär en femtedel av
informanterna svarade att engelska används med vänner utanför skolan och en nästan lika stor
andel svarade också att engelska används vid fritidsintressen. Exakt vilka fritidsintressen det
rör sig om framkommer inte i min studie. Därför är det oklart ifall informanterna i detta
avseende har kopplat internetanvändning till denna domän. Ett sådant antagande är inte
omöjligt eftersom internet upptar en stor del av ungdomars liv och också kan kopplas till
fritidsintressen i form av olika sociala medier eller online-spel. Resultaten visar också att
engelskans huvudsakliga domän är internet, vilket stöder detta antagande. Användningsgraden
av engelska överensstämmer också relativt bra med resultaten i ungdomsbarometern (StenbergSirén 2018), vilket tyder på att finlandssvenska ungdomar använder engelska på internet i
ungefär lika stor utsträckning oavsett vilken region eller ort de bor på. Domänen vänner utanför
skolan kan också tolkas mångtydigt och även här kan det vara att ungdomarna i detta fall har
räknat umgänget med vänner på internet eftersom gränsen för vad som kan räknas som umgänge
med vänner nuförtiden är väldigt vag och det är inte nödvändigtvis kopplat till enbart fysiska
domäner utan har också förflyttat sig till internet.
Ett intressant resultat för engelska språket handlar om ungdomarnas framtida språkval. Ser man
till ungdomarnas nuvarande språkliga preferens är andelen marginell bland de som främst
föredrar att använda engelska om de själva får välja språk. Däremot är språkanvändningen i
framtiden annorlunda. Enligt resultaten är skillnaden mellan andelen informanter som antingen
väljer engelska eller svenska mest i framtiden inte särskilt stor men om man ser till
bakgrundsfaktorerna träder ett mönster fram. Klyftan ökar mellan dessa två språk i fråga om
vilket som kommer att användas mest i framtiden bland de informanter som under hela sitt liv
har bott på en språkö. Ungefär 30 % av dessa informanter tror sig använda engelska mest i
framtiden medan ca 15 % av informanterna med samma bakgrund tror att de kommer att
använda svenska mest i framtiden. Det kan bero på att informanterna ger engelska stort
instrumentellt värde och tror att det kan gynna dem i framtiden av olika anledningar eller enbart
på grund av det faktum att engelska är viktigt på grund av globaliseringen.
Resultatet över informanternas åsikter om engelska språket visar att de anser att engelskans
förekomst ökar allt mer i Finland. I likhet med Leppänens et al. (2011:80) studie upplever
informanterna inte engelska som ett hot mot nationalspråken. Det kan bero på att informanterna
i min undersökning anser att engelskans huvudsakliga förekomst är på internet och inte inom
54

fysiska domäner. Trots att majoriteten av informanterna inte ser någon större hotbild mot
språken verkar de däremot tro att engelska kan bli ett viktigare språk att kunna och använda än
svenska. Detta verkar vara den generella tendensen överlag bland finländare i och med att 82
% av finländarna anser att engelska är mer användbart än svenska i Leppänen et al. (2011).
Ifall man jämför de två språken finska och engelska med varandra är det ofrånkomligt att finska
överstiger engelska i rang eftersom det är ett av nationalspråken och därtill utgör ett starkt och
livskraftigt språk hos informanterna i den finskspråkiga miljö de lever i. Oavsett om man ser
till språkkunskaper, språkanvändning, språkliga preferenser nu och i framtiden är finska språk
nummer ett hos informanterna. Denna finska dominans har svenskan alltid levt med på språköar
och är ett naturligt levnadsförhållande mellan språken, vilket inte gör finskan till ett hot.
Engelska verkar inte utgöra något större hot för närvarande eftersom inga informanter ser det
som sitt starkaste språk eller föredrar att använda det framom de andra språken om de har
möjlighet att välja vilket språk de använder, trots att de bedömer språkkunskaperna i engelska
som höga. Språket dominerar inte heller inom de fysiska domänerna utan värderas av
informanterna som ett språk som i första hand används på internet. Däremot förhåller sig
informanterna annorlunda till språket i fråga om framtida språkval. I detta fall kan man
eventuellt se språket som ett hot, för även om det aldrig överstiger finska i fråga om dominans,
förekommer tendenser i resultaten som antyder att engelska kommer att användas mer än
svenska av en större andel informanter i framtiden.

5.3 Svenska språket i förhållande till Grins tre förutsättningar
Svenska har en minoritetsspråksposition på språköar i och med att under 1 % av invånarna på
dessa orter talar svenska. Även om språket i viss mån erhåller institutionellt stöd, är språket
ändå mer sårbart än på andra orter i Finland. I kapitel 3 presenterades en modell av François
Grin (2003) för analys av enkätundersökningens resultat. Modellen är uppdelad enligt tre
förutsättningar för att ett språk ska användas: kompetens, möjlighet och vilja. Grin har
ursprungligen utnyttjat modellen för språkanvändning på samhällsnivå, men jag kommer alltså
att använda den för att diskutera resultaten på grupp- och individnivå för att kunna dra slutsatser
om hur livskraftig svenskan är bland ungdomarna på språköar.
Jag kommer också att diskutera på vilken nivå som språkanvändningen rör sig bland dessa
ungdomar utifrån ELDIA Language Maintenance Scale (fortsättningsvis använder jag
55

beteckningen ELDIA-skalan när jag talar om den). Jag kommer att använda skalan som en
referensram för olika språksituationer att jämföra mina resultat med, med modifikationen att
jag uttalar mig om vad det innebär på grupp- och individnivå bland ungdomarna. ELDIA-skalan
är delvis skapad utifrån Grins modell och fokuserar därför på några av de aspekter som jag
undersökt i min avhandling med hänsyn till Grin, vilket gör det möjligt för mig att jämföra mina
resultat med skalans beskrivningar.
Skalan i sin helhet presenterades i avsnitt 3.2, till vilken jag hänvisar när jag diskuterar den i
detta avsnitt. Jag kommer dock att bortse från de lägsta nivåerna 0-2 på skalan, dvs. att
språksituationen och språkbevarandet är väldigt kritiskt och starkt hotat, eftersom det inte är
applicerbart på språköarna i och med deras institutionella stöd i form av svenskspråkiga skolor.
Däremot kan jag diskutera och jämföra situationen med de övre nivåerna som beskrivs i skalan.
Grins första faktor, kompetens, handlar om kapaciteten att använda språket och att behärska
språket tillräckligt bra för att också kunna använda det. Svaren i den första resultatdelen som
fokuserar på språklig identitet, språklig repertoar, språklig dominans och språkkunskaper kan
kopplas till denna del av modellen. Med tanke på den starkt finskspråkiga miljö som
informanterna bor i är det förvånande att majoriteten av informanterna bedömer att
språkkunskaperna i svenska är på en utmärkt nivå. Däremot räknar ändå bara en tredjedel av
informanterna svenska som sitt starkaste språk.
Av de receptiva och kommunikativa förmågorna för svenska språket är förmågan att förstå
svenska den starkaste bland majoriteten av informanterna. En stor andel bedömer också
förmågan att tala och läsa svenska som utmärkt medan undantaget utgörs av den
kommunikativa förmågan att skriva på svenska. I detta fall följer språket samma tendens som
för den skriftliga förmågan i de andra språken, dvs. den är sämre jämfört med de andra
förmågorna. Informanterna fördelar sig ganska jämnt mellan att antingen bedöma förmågan att
skriva på svenska som utmärkt eller som god. Överlag är det kvinnor som har bättre förmåga i
svenska jämfört med männen.
I ELDIA-skalan nämns inget explicit om talarnas språkkunskaper förutom på nivå 3 där det står
att många av talarna verkar kunna och är villiga att utveckla hållbara mönster av flerspråkighet.
I detta fall kan man dra slutsatsen att det för informanternas del kunde röra sig på nivå 4 i skalan
eftersom majoriteten av dem bedömer kunskaperna i svenska som utmärkta jämsides med
finskan och därmed har en balanserad flerspråkighet.

56

Grins andra faktor, möjlighet, handlar om att det behöver förekomma tillfällen utanför den
privata sfären i hemmet där språket kan användas. Min kartläggning av var informanterna
använder sina olika språk, dvs. hur deras språkval och språkanvändning är relaterad till olika
domäner, kan indirekt säga något om var språket kan användas. Resultaten i undersökningen
visar att det i huvudsak är skolan som informanterna förknippar med svenska på språköar. Det
är också den domän där ungdomarna har störst möjlighet att använda svenska. Ungefär en
tredjedel har svarat att de använder mest svenska i skolan medan en relativt liten andel svarade
att de använder enbart svenska i skolan.
Även i denna till synes svenskspråkiga domän får användning av svenska till viss del ge vika
för användning av finska, eftersom den absoluta majoriteten har svarat att de använder lika
mycket finska och svenska i skolan. Den bakomliggande orsaken till detta utifrån
språkvalsprinciper visade att ungdomarna väljer att använda svenska främst under lektionstid
och när de talar med lärare eftersom det är förväntat av dem inom denna formellt svenskspråkiga
kontext, men betydligt mindre tillsammans med skolkamrater i skolan.
Möjligheten att använda svenska med vänner utanför skolan är liten. En väldigt liten andel har
svarat att de använder antingen enbart eller mest svenska, vilket inte heller är särskilt
förvånande. Ifall umgängesspråket med vänner i skolan inte är svenska så är det också inte
särskilt troligt att umgängesspråket med vänner utanför skolan skulle vara svenska.
Informanternas svar kopplade till språkvalsprinciper visar att när de träffar sina klasskamrater
utanför skolan träffar de också oftast andra vänner som har finska som modersmål och därför
styr detta också vilket språk som används bland ungdomarna.
Därefter minskar möjligheten att använda svenska inom andra domäner, såsom vid jobb eller
fritidsintressen, till närmast obefintlig. Man kan anta att informanternas jobb är kopplade till
service- eller kundbetjäning av något slag och i och med den finska majoriteten som dominerar
på dessa orter är det osannolikt att informanterna skulle ha möjlighet att använda svenska. På
samma sätt kan man anta att ungdomarna inte har möjlighet att använda svenska vid
fritidsintressen eftersom inga andra talar svenska i olika sportklubbar eller andra
fritidsverksamheter. Kort sagt finns det väldigt få möjligheter att använda svenska inom de
domäner som ungdomar i huvudsak rör sig i.
Enligt de beskrivningar som presenteras i ELDIA-skalan befinner sig ett språk på nivå 3 ifall
språket stöttas institutionellt och används i olika kontexter utanför hemmet. Språket befinner
sig däremot på nivå 4 ifall språket används inom många olika kontexter. Svenska erhåller som
57

sagt institutionellt stöd och min undersökning visar att det är främst i skolan som svenska
används i domäner utanför hemmet. I och med dess begränsade användningsområden når
språket inte riktigt upp till nivå 4 utifrån denna aspekt.
Grins tredje faktor, vilja eller önskan, för språkanvändning är kopplat till individens beteende
dvs. att informanterna har en vilja att använda språket. Medlemmar i en språklig minoritet
använder bara sitt språk om de faktiskt har en vilja eller önskan att använda det. Individen kan
därför göra ett aktivt val genom att favorisera minoritetsspråket (Grin 2003). Denna
förutsättning enligt COD-modellen diskuterar jag utifrån resultaten som är kopplade till hur
informanterna förhåller sig till svenska och deras framtida språkval.
Enligt resultaten för min undersökning är den språkliga preferensen för svenska inte särskilt
stor. Ungefär 30 % av informanterna väljer svenska om de själva får välja språk och andelen
halveras till och med till 15 % om man ser till de informanter som har bott på en språkö under
hela sitt liv. Informanternas vilja eller önskan att använda svenska är ganska liten baserat på
dessa resultat eftersom de inte verkar favorisera minoritetsspråket. Detsamma gäller för
informanternas framtida språkanvändning. Sett till hur svaren fördelar sig över huruvida
svenska kommer att användas mest, näst mest eller minst i framtiden har majoriteten av
informanterna placerat svenska i kategorin för det språk som kommer att användas minst i
framtiden medan ungefär en fjärdedel av informanterna rangordnade svenska som det språk
som kommer att användas mest i framtiden. I detta fall är det framförallt de informanter som
alltid har bott på en språkö som svarat att de kommer att använda svenska minst.
De olika påståendena som informanterna fick ta ställning till i enkäten visar också om
informanterna har vilja eller önskan att använda svenska. Den generella inställningen till
svenska som ett av Finlands nationalspråk är positiv men viljan att faktiskt använda svenska
verkar inte förekomma i någon större utsträckning utifrån informanternas något motstridiga
svar. Majoriteten, 81 %, av informanterna håller med påståendet Vi behöver bevara och
upprätthålla svenska språkets status också i framtiden, vilket handlar om individens inställning
till språket. Däremot vill färre informanter faktiskt fullfölja detta genom mer aktiva handlingar,
vilket påståendet Det är viktigt att försöka tala svenska i så många situationer som möjligt utgör
exempel på, av vilka 47 % av informanterna höll med om påståendet. Detta kan eventuellt bero
på att informanterna inte upplever svenskan som hotad och av den anledningen inte känner att
de behöver vidta några extra åtgärder för svenskan genom exempelvis mer aktiva handlingar.

58

ELDIA-skalan lyfter också fram vilja hos talarna men utifrån viljan att överföra språket till
nästa generation. Eftersom det inte är något som jag frågade i enkäten kommer jag att förändra
det till viljan att använda språket i framtiden. För nivå 3, enligt skalans egentliga beskrivning,
överförs språket ofta till följande generation medan språket enligt skalan för nivå 4 inte verkar
hotat ifall inget indikerar att en betydande andel talare skulle sluta använda språket och överföra
det till nästa generation. Dessa modifierar jag enligt följande; för nivå 3 finns det till viss del
vilja att använda språket också i framtiden medan det för nivå 4 innebär att inget indikerar att
en betydande del talare skulle sluta använda språket i framtiden. Bland framförallt de
informanter som hela sitt liv bott på en språkö kan svenskan vara det språk som kommer att
användas minst i framtiden även om det ändå förekommer sådana informanter som däremot
tror sig använda svenska mest, vilket gör att resultaten passar bättre in på beskrivningen för
nivå 3.
För att sammanfatta mina slutsatser med hänsyn till Grins förutsättningar behöver varje del utav
de tre förutsättningarna uppfyllas för att ett språk ska användas enligt Grin. Grins första
förutsättning kompetens uppfylls av informanterna eftersom de bedömer sina språkliga
kunskaper i svenska som väldigt höga och därmed har kompetens och kapacitet att använda
språket. Däremot har informanterna väldigt begränsade möjligheter att använda språket i och
med att deras enda möjlighet att använda språket utanför hemmet är i skolan utifrån de domäner
jag har undersökt. Informanterna använder emellertid också svenska på internet, vilket till viss
del utökar deras möjligheter till svensk språkanvändning. Skolan utgör en stor del av
ungdomarnas liv vilket gör att de ändå upplever att svenskan förekommer ofta i sina liv.
Förutsättningen att använda ett språk utifrån Grins modell uppfylls med andra ord delvis på
denna nivå. Utav de tre förutsättningarna är det viljan eller önskan som uppfylls sämst, vilket
paradoxalt nog är den förutsättning som den enskilde individen har störst kontroll över. Även
om det finns en viss önskan och vilja bland informanterna att använda svenska både nu och i
framtiden, också bland de som alltid har bott på en språkö, tyder resultatet på att det inte
omfattar majoriteten av informanterna. Förutsättningarna att använda ett språk uppfylls med
andra ord inte helt och hållet på alla nivåer i Grins COD-modell.
Min slutsats med hänsyn till ELDIA-skalan är att språksituationen och svenskans livskraftighet
bland ungdomarna på språköarna i min undersökning för tillfället rör sig mellan nivå 3 och nivå
4, vilket enligt skalans beskrivning innebär att språkbevarande uppnås till en viss del och
språket upprätthålls för tillfället. Språket är med andra ord inte direkt hotat eftersom det finns
flera faktorer som stöder svenskans livskraftighet bland dessa ungdomar. Samtidigt
59

förekommer det ändå en del begränsningar i möjligheter att använda språket men också i
informanternas generella inställning till framtida språkanvändning, vilket väcker ytterligare
frågor kring detta. Språket är viktigt och behövs i ungdomarnas dagliga liv i deras nuvarande
livssituation men hur kommer de att förhålla sig till språket i framtiden?

5.4 Orternas språkliga profilering
För att avslutningsvis kort sammanfatta och besvara min övergripande forskningsfråga, som
delvis har besvarats i de föregående avsnitten, om ungdomarnas språkanvändning på språköarna
är det alltså finska som används mest och inom alla domäner och det språk som utgör den
språkliga preferensen både nu och i framtiden. Svenska används mer jämfört med engelska
bortsett från de virtuella domänerna på internet där det är engelskan som dominerar. Ett av mina
syften var också att jämföra informantgrupperna på de olika språköarna med varandra och se
om det förekommer skillnader mellan dem. Vanligtvis talar man om språköar som en enhetlig
grupp trots att dessa orter är belägna på väldigt olika områden i Finland. En del tidigare
forskning har till viss del uppmärksammat att det faktiskt förekommer vissa skillnader mellan
orterna. Sofie Henricsons (2013) doktorsavhandling är inte direkt jämförbar med min
undersökning men hon har konstaterat att det förekommer skillnader mellan de olika språköarna
i hur ungdomar utnyttjar sin flerspråkighet i olika samtal. Däremot menade hon att det inte
berodde

på

skillnader

mellan

inspelningsorterna

utan

på

samtalssituationen

och

samtalsdeltagarna.
Camilla Kovero (2011) som har undersökt ungdomars språkval i hemmet på bland annat de
gamla språköarna fann också en del skillnader mellan de olika öarna både i ungdomarnas
språkliga bakgrund och identitet. Kovero (2011:31) konstaterade att hemspråket i familjer
bosatta på språköar med barn som går i en svenskspråkig skola ser olika ut i de fyra städerna
Björneborg, Tammerfors, Uleåborg och Kotka. Resultaten i hennes undersökning visar att
andelen enspråkigt svenska familjer i Uleåborg är låg medan de tvåspråkiga och enspråkigt
finska familjerna är hög. I Björneborg är det också få enspråkigt svenska familjer. De enspråkigt
finska familjerna överstiger till och med andelen tvåspråkiga familjer på denna ort. I
Tammerfors och Kotka är däremot andelen tvåspråkiga familjer högst medan de enspråkigt
finska och svenska familjernas andel är låg. Också i ungdomarnas identitet framkommer
skillnader genom att gymnasieungdomar i Björneborg och Uleåborg i första hand identifierar
60

sig som tvåspråkiga medan den absoluta majoriteten av gymnasieungdomarna i Tammerfors
och Kotka identifierar sig som finlandssvenskar.
Den språkliga bakgrunden skiljer sig med andra ord beroende på vilken språkö man bor. I min
egen undersökning framkom också en del skillnader mellan orterna och man kan skönja en
språklig profilering bland ungdomarna på de olika orterna, vilket överensstämmer med Koveros
resultat även om de baseras på andra typer av enkätfrågor.
Björneborg kan kategoriseras som orten med de mest finskspråkiga ungdomarna. Exempelvis
har majoriteten av informanterna från Björneborg genomgående svarat finska oavsett om det
handlar om starkaste språk, vilka språkliga förmågor som är på en utmärkt nivå av de tre
språken, vilket språk som används i skolan, med vänner utanför skolan och på internet vid
kommunikation med andra samt nuvarande språkliga preferenser och framtida språkval.
Andelen är också i de flesta fall betydligt högre jämfört med de andra orterna.
Tammerfors har starkt tvåspråkiga ungdomar. Informanterna på denna ort utmärker sig
dessutom genom att de också är starkast svenskspråkiga jämfört med ungdomarna på de andra
orterna. Exempelvis är förmågorna i svenska förhållandevis bättre jämfört med de andra
orterna. I fråga om språkval används också svenska mer bland dessa informanter i skolan och
med vänner utanför skolan jämfört med de andra orterna.
Uleåborg har inte en lika tydlig profilering bland informanterna. De kunde närmast placeras
mellan informanterna i Björneborg och Tammerfors på en skala över hur de profilerar sig
språkligt. I detta fall finns en viktig bakgrundsvariabel som till stor del påverkat resultaten för
denna ort. Genom att fråga om informanterna tidigare har bott på en annan ort och hur länge
blev det tydligt att många av informanterna i Uleåborg kommer från svenskspråkiga områden i
Österbotten eller Sverige, vilket gör att denna informantgrupp särskiljer sig från de andra
informantgrupperna även om det på alla orter förekommer informanter som i något skede har
bott på en annan ort.
Resultaten tyder på att man eventuellt borde nyansera uppfattningen om språköar. För
närvarande likställer man dem ofta med varandra utifrån en gemensam definition likt den som
Harry Lönnroth (2009) har presenterat, dvs. att det är finskspråkiga orter med en svensktalande
befolkning som har tillgång till svenskspråkiga skolor, och att de för den skull skulle vara
identiska. Det är en förenklad bild av språköar och framförallt av den svensktalande
befolkningen på öarna. Av den anledningen borde framtida forskning också beakta detta och
mer explicit fokusera ytterligare på orternas särdrag.
61

5.5 Avslutande kommentarer
I denna del kommer jag att kort kommentera min undersökning. Jag valde att basera min
avhandling på en elektronisk enkätundersökning av praktiska orsaker, vilket fungerade bra
eftersom jag kunde samla in materialet på skilda orter i Finland. På grund av detta arrangemang
var jag emellertid tvungen att förlita mig på att instruktionerna för enkäten och själva
enkätfrågorna var tillräckligt tydligt formulerade eftersom studerandena inte hade möjlighet att
ställa frågor ifall det skulle ha uppstått oklarheter kring något. I detta avseende kunde jag inte
heller förvänta mig att de lärare som avsatte lektionstid för detta kunde assistera eftersom de
bara kunde stödja sig på den information som jag skickade skriftligt om enkäten.
Själva enkäten baserades i huvudsak på slutna svarsalternativ för att räkna ut den procentuella
andelen svar och generalisera svaren för min informantgrupp, vilket gjorde studien kvantitativ.
Jag inkluderade emellertid en del öppna frågor, vilket i efterhand visade sig vara något
problematiskt. I och med att antalet informanter var begränsat gjorde de heterogena svaren det
svårt att finna några tydliga mönster i dessa svar. De heterogena svaren gjorde det också svårt
att kvantifiera svaren och uppnå en tillräckligt hög procentuell svarsfördelning för att kunna dra
slutsatser och generalisera svaren. Av den anledningen fungerar de öppna svarsformuleringarna
som underlag för analysen av andra svar. En liknande undersökning skulle således gynnas av
enkätfrågor med enbart slutna svarsalternativ för att man ska finna tydligare mönster i svaren
som kunde generaliseras eller av en mer kvalitativ analys. Ett annat möjligt alternativ, ifall en
liknande studie gjordes, är att intervjua informanterna eftersom det är en relativt liten grupp.
Detta kunde också fördjupa förståelsen i informanternas svar dels för att intervjuer skapar något
andra möjligheter än vad enkäter gör, dels för att det eventuellt är lättare för informanter att
formulera sina tankar muntligt än skriftligt.
Jag vill ytterligare påpeka andra begränsningar i förhållande till undersökningens population.
Mina informanter bestod av gymnasieungdomar på språköar, vilket gör att resultaten inte kan
generaliseras till hela språköar och andra åldersgrupper, utan de kan enbart säga något om
gymnasieungdomar på dessa områden. Ungdomarna är också få till antalet på gymnasierna och
därför kunde man också ha inkluderat elever i grundskolan i de övre årskurserna för ett större
antal informanter.
Som avslutande kommentar vill jag påpeka att min undersökning till viss del tangerar och
kompletterar Stenberg-Siréns undersökning om ungdomars språkanvändning av finska, svenska
62

och engelska genom att jag undersökt en grupp ungdomar i Svenskfinland som inte explicit
nämndes i Stenberg-Siréns studie. Till skillnad från Stenberg-Sirén ville jag också indirekt
undersöka svenskans livskraft på dessa områden. Ifall man i vidare studier skulle undersöka
språkanvändningen på språköar så kunde man ytterligare undersöka särdrag och skillnader
mellan orterna. Det vore också intressant att undersöka informanternas framtida
språkanvändning. Exempelvis kunde man i en longitudinell studie undersöka ungdomarnas
faktiska språkanvändning i framtiden eftersom ett av undersökningens resultat visar att de
ungdomar som hela sitt liv bott på en språkö visar tendenser på att de kommer att använda
engelska mer än svenska i framtiden. Ett sådant antagande saknar inte helt grund eftersom
språksituationen i världen förändras konstant, vilket gör att engelskans status och användning
kan utökas ytterligare i Finland i framtiden.

63

Litteraturförteckning
Appel, René & Muysken, Pieter (2005). Language Contact and Bilingualism. London: Edward
Arnold.
Baker, Colin (2011). Foundations of Bilingual Education and Bilingualism. Bristol:
Multilingual Matters.
Boyd, Sally & Ericson, Stina (2015). Sociolingvistik i praktiken. Lund: Studentlitteratur.
Börestam, Ulla & Huss, Leena (2001). Språkliga möten: Tvåspråkighet och kontaktlingvistik.
Lund: Studentlitteratur.
Dewaele, Jean-Marc (2011). “Self-reported use and perception of the L1 and L2 among
maximally proficient bi- and multilinguals: A quantitative and qualitative investigation”.
International Journal of the Sociology of Language, 208, s. 25-51.
Dweik, Bader Sa’id & Qawar, Hanadi A. (2015). “Language Choice and Language Attitudes
in a Multilingual Arab Canadian Community: Quebec-Canada: A Sociolinguistic Study”.
British Journal of English Linguistics, 3 (1), s. 1-12.
ELDIA (2013). “European Language Diversity for All: Some results and implications of the
EU-FP7 research project ELDIA”. Hämtad: 02.10.2020 https://ec.europa.eu/
Fasold, Ralph (1984). The Sociolinguistics of Society. Oxford: Blackwell.
Fishman, Joshua A. (2000). “Who speaks what language to whom and when?”. I: Wei, Li (red.).
The Bilingualism Reader. London: Routledge.
Grin, François (2003). Language Policy Evaluation and the European Charter for Regional or
Minority Languages. Basingstoke: Palgrave Macmillan.
Grosjean, François (2016). “The Complementary Principle and its impact on processing,
acquisition, and dominance”. I: Silva-Corvalán, Carmen & Treffers-Daller, Jeanine (red.).
Language Dominance in Bilinguals: Issues of Measurement and Operationalization.
Cambridge: Cambridge University Press.
Grosjean, François (2013a). “Bilingualism: A Short Introduction”. I: Grosjean, François & Li,
Ping (red.). The Psycholinguistics of Bilingualism. Hoboken: Wiley-Blackwell.

64

Grosjean, François (2013b). “Bilingual and Monolingual Language Modes”. I: Chapelle, Carol
A. (red.). The Encyclopedia of Applied Linguistics. Hoboken: Blackwell Publishing.
Grosjean, François (1982). Life with Two Languages: An Introduction to Bilingualism.
Cambridge: Harvard University Press.
Henricson, Sofie (2013). Svenska i finsk miljö: Interaktion, grammatik och flerspråkighet i
samtal på svenska språköar i Finland. [Doktorsavhandling]. Helsingfors: Helsingfors
universitet.
Herberts, Kjell (2019). Om språkklimatet i Finland: Som att åka rulltrappa åt fel håll.
Helsingfors: Tankesmedjan Agenda.
Hyltenstam, Kenneth & Stroud, Christopher (1991). Språkbyte och språkbevarande i ett
internationellt perspektiv med särskilt beaktande av situationen för samiskan i Sverige. Lund:
Studentlitteratur.
Hyltenstam, Kenneth & Stroud, Christopher (1990). Språkbyte och språkbevarande i ett
internationellt perspektiv med särskilt beaktande av situationen för samiskan i Sverige.
Stockholm: Allmänna Förlaget.
Höglin, Renée (2002). Engelska språket som hot och tillgång i Norden. København: Nordisk
Ministerråd.
Institutet för de inhemska språken (u.å.). ”Språk i Finland”. Hämtad: 21.10.2019
https://www.sprakinstitutet.fi/
Kommunförbundet (2016). ”Svensk- och tvåspråkiga kommuner – Var tredje finländare bor i
en tvåspråkigkommun”. Hämtad: 21.10.2019 https://www.kommunforbundet.fi/
Kommuntorget (2020). ”Språket i kommunerna”.Hämtad: 19.10.2020 https://kommuntorget.fi/
Kommuntorget (2019). ”Språket i kommunerna”. Hämtad: 5.11.2019 https://kommuntorget.fi/
Kovero, Camilla (2011). Språk, identitet och skola II: Barn och ungdomar i svenska skolor i
olika språkliga miljöer. Helsingfors: Utbildningsstyrelsen.
Laakso, Johanna, Sarhimaa, Anneli, Spiliopoulou Åkermark, Sia & Toivanen, Reetta (2016).
Towards Openly Multilingual Policies and Practices: Assessing Minority Language
Maintenance across Europe. Bristol: Multilingual Matters.

65

Latomaa, Sirkka & Nuolijärvi, Pirkko (2005). ”The Language Situation in Finland”. I: Kaplan,
Robert B. & Baldauf Jr., Richard B. (red.). Language Planning and Policy in Europe: 1
Hungary, Finland and Sweden. Clevedon: Multilingual Matters LTD.
Laurent, Lina (2013). Svenska språköar och finska utskär. Helsingfors: Tankesmedjan Magma.
Leino, Jaakko & Hyytiäinen, Sari (2018). “Suomi tarvitsee pikaisesti kansallisen
kielipoliittisen ohjelman”. Hämtad: 22.10.2019 https://www.kotus.fi/
Leppänen, Sirpa, Pitkänen-Huhta, Anne, Nikula, Tarja, Kytölä, Samu, Törmäkangas, Timo,
Nissinen, Kari, Kääntä, Leila, Räisänen, Tiina, Laitinen, Mikko, Koskela, Heidi, Lähdesmäki,
Salla & Jousmäki, Henna (2011). National Survey on the English Language in Finland: Uses,
meanings and attitudes. Hämtad: 29.09.2020 http://www.helsinki.fi/
Lieri, Kristiina (2017). “Språkanvändning och språkval bland finsk-norska ungdomar i
Osloområdet”. I: Puhe ja kieli, 37 (2), s. 55-76.
Lönnroth, Harry (2011). “Swedish speech islands in Finland: A sociocultural linguistic
perspective”. I: Language, Society and Culture, 33, s. 45-52.
Lönnroth, Harry (2009a). Svenskt i Tammerfors: Tre undersökningar om språk och samhälle i
det inre av Finland. Tammerfors: Tampere University press.
Lönnroth, Harry (2009b). “Suomalainen Teollisuuskaupunki, ruotsalainen kielisaareke:
Ruotsinkielisyys Tampereella 1700-luvulta 2000-luvulle.” I: Harry Lönnroth (red.). Tampere
Kieliyhteisönä. Helsingfors: Finska Litteratursällskapet.
Lönnroth, Harry (2009c). “Det femte landskapet? Svenska språköar i Finland som objekt för
språkvetenskaplig forskning”. I: Berg, Kirsten M., Borg, Kaj, Ingman, Eva, Sandelin, Minna &
Åberg, Anne-Maj (red.). En färd i språket: Festskrift till Marketta Sundman på 60-årsdagen.
Åbo: Åbo Universitet.
Mattfolk, Leila (2011). Finlandssvenska åsikter om och attityder till modern språkpåverkan.
Helsingfors: Helsingfors universitet.
Risto, Elisa (2019). ”Kielisaareke Uleåborg”. I: Kunnas, Niina, Mantila, Harri & Saviniemi,
Maija (red.). Oulu Kieliyhteisönä. Helsinki: Suomalaisen Kirjallisuuden Seura.
Rydenvald, Marie (2017). Inflätat och överlappande: Flerspråkighet och språkanvändning
bland svensktalande i Europa. [Doktorsavhandling]. Göteborg: Göteborgs universitet.
66

Sjöholm, Kaj (2004). ”Swedish, Finnish, English? Finland’s Swedes in a changing world”. I:
J. Curriculum Studies, 36 (5), s. 637-644.
Statistikcentralen (2019). Finland i siffror 2019. Hämtad: 28.10.2019 http://www.stat.fi/
Stenberg-Sirén, Jenny (2020). Svenska, finska, engelska – komplement eller alternativ? En
inblick i ungas språkanvändning. Tankesmedjan Magma.
Stenberg-Sirén, Jenny (2018). “Den svenskspråkiga ungdomsbarometern 2018: språk och
internet”. Hämtad: 28.10.2019 http://magma.fi/
Straszer, Boglárka (2011). ”Ungerska för rötternas skull”: Språkval och identitet bland
andragenerationens ungrare i Sverige och Finland. [Doktorsavhandling]. Uppsala: Uppsala
Universitet.
Spiliopoulou Åkermark, Sia, Laakso, Johanna, Sarhimaa, Anneli, & Toivanen, Reetta (u.å.).
EuLaViBar Toolkit: Practical Guide to the EuLaViBar Tool, with Reference to the ELDIA
Comparative Report. Hämtad: 02.10.2020 https://phaidra.univie.ac.at
Taavitsainen, Irma & Pahta, Päivi (2003). “English in Finland: globalisation, language
awareness and questions of identity – An essay on the intra- and inter-national use of the
language”. I: English Today, 19 (4), s. 3-15.
Vincze, Lázló & Moring, Tom (2017). ”Trilingual Internet Use, Identity and Acculturation
among Minority Language Speakers: Some Data from Transylvania and Finland”. I: Acta Univ.
Sapientiae, European and Regional Studies, 12, s. 111-123.

67

Bilaga 1 – Enkäten
LÄS INFORMATIONEN INNAN DU BÖRJAR:
Syftet med enkäten är att undersöka gymnasiestuderandes användning av och uppfattningar om finska, svenska
och engelska. Enkätsvaren kommer användas i en pro gradu-avhandling som skrivs vid Åbo Akademi. Det är
frivilligt att delta och du har rätt att närsomhelst välja att avbryta ditt deltagande. Genom att skicka in dina svar
godkänner du att svaren kommer att användas för det angivna syftet. Du kommer att vara fullständigt anonym.
Läs frågorna i enkäten noggrant och svara på alla frågor, förutsatt att det inte står att det är frivilligt.
Kom ihåg att klicka på "färdig" på sista sidan för att skicka in dina enkätsvar.
Tack för att du deltar!
Karolina Östman, Åbo Akademi

Språkval bland gymnasieungdomar
Bakgrundsinformation
1. Ort
[ ] Uleåborg [ ] Tammerfors

[ ] Björneborg

2. Har du tidigare bott på någon annan ort? Var och hur länge?
3. Kön
[ ] Man [ ] Kvinna [ ] Annat
4. Vilket år på gymnasiet studerar du?
[ ] År 1 [ ] År 2

[ ] År 3

[ ] År 4

5. Vilket är ditt modersmål? Du kan välja flera svarsalternativ.
[ ] Finska [ ] Svenska [ ] Annat, vilket? _____________________________________
6. Vilka modersmål har din/dina vårdnadshavare? __________________________________
7. Vilken utbildning/yrke har din/dina vårdnadshavare? ______________________________

Språkkunskaper och språklig omgivning
8. Tycker du att du är:
[ ] Enspråkig [ ] Tvåspråkig [ ] Flerspråkig
9. Vilka språk talar du? ________________________________________________________
10. Vilket är ditt starkaste språk? ________________________________________________

68

11. Bedöm dina språkkunskaper i finska
Svag

Nöjaktig

God

Utmärkt

Svag

Nöjaktig

God

Utmärkt

Svag

Nöjaktig

God

Utmärkt

Min förmåga att FÖRSTÅ finska är
Min förmåga att TALA finska är
Min förmåga att LÄSA finska är
Min förmåga att SKRIVA finska är

12. Bedöm dina språkkunskaper i svenska

Min förmåga att FÖRSTÅ svenska är
Min förmåga att TALA svenska är
Min förmåga att LÄSA svenska är
Min förmåga att SKRIVA svenska är

13.Bedöm dina språkkunskaper i engelska

Min förmåga att FÖRSTÅ engelska är
Min förmåga att TALA engelska är
Min förmåga att LÄSA engelska är
Min förmåga att SKRIVA engelska är

14. Vilka språk möter du i din omgivning? Fyll i tabellen genom att skriva information om ett
språk per rad. Du behöver inte fylla i alla rader.
Räkna upp vilka språk

Var förekommer de? (t.ex.

Förekommer språken:

hemma, på stan, internet)

sällan, ibland eller ofta?

Språk 1
Språk 2
Språk 3
Språk 4
Språk 5
69

Språkval och domäner
15. Vilket/vilka språk använder du inom följande situationer utanför hemmet? Du kan välja
flera svarsalternativ.
a) skolan
[ ] enbart svenska
[ ] mest svenska
[ ] lika mycket finska och svenska
[ ] enbart finska
[ ] mest finska
[ ] engelska
[ ] andra språk

b) jobbet
[ ] enbart svenska
[ ] mest svenska
[ ] lika mycket finska och svenska
[ ] enbart finska
[ ] mest finska
[ ] engelska
[ ] andra språk

c) vänner utanför skolan
[ ] enbart svenska
[ ] mest svenska
[ ] lika mycket finska och svenska
[ ] enbart finska
[ ] mest finska
[ ] engelska
[ ] andra språk

70

d) fritidsintressen
[ ] enbart svenska
[ ] mest svenska
[ ] lika mycket finska och svenska
[ ] enbart finska
[ ] mest finska
[ ] engelska
[ ] andra språk
Frivilliga kommentarer:

16. Påverkar situationen (eller den du talar med) ditt val av språk, dvs. om du väljer att
kommunicera på finska, svenska eller engelska? Ge exempel på vad som påverkar och varför.
Du kan exempelvis utgå från situationerna i frågorna ovan (15 a-d). Reflektera fritt i ditt svar.
Skriv ditt svar här:
___________________________________________________________________________
___________________________________________________________________________
___________________________________________________________________________
___________________________________________________________________________
___________________________________________________________________________

17. Förknippar du specifika situationer med ett visst språk?
Ge exempel på situationer du enbart förknippar med:
a) finska ___________________________________________________________________
b) svenska _________________________________________________________________
c) engelska _________________________________________________________________

18. Vilket språk väljer du främst att använda i en situation där du kan välja mellan att använda
finska, svenska eller engelska?
[ ] finska

[ ] svenska

[ ] engelska
71

19. Språkanvändning på internet
Uppskatta i procent (%) hur mycket du använder språken finska, svenska, engelska och andra
språk inom följande sammanhang på internet. Språkanvändningen ska inom respektive
sammanhang tillsammans bli 100 %. Exempel:
På sociala medier använder jag: finska 33 %, svenska 33 %, engelska 33 %, andra språk 1 %.
Finska

Svenska

Engelska

Andra språk

Internet som helhet
Sociala medier
Informationssökning
Kommunikation med andra
Läsa på internet

Språkens framtid
20. I vilken utsträckning tror du att du kommer använda språken finska, svenska och engelska
i framtiden?

a) Rangordna språken finska, svenska och engelska utifrån vilket du tror att du kommer att
använda mest, näst mest och minst i framtiden.
Mest: __________________
Näst mest: ______________
Minst: _________________

b) Förklara varför.
___________________________________________________________________________
___________________________________________________________________________
___________________________________________________________________________
___________________________________________________________________________

72

21. Kryssa i de påståenden du håller med om svenska och finska språket i Finland.
[ ] Svenskspråkiga behöver kunna tala finska.
[ ] Finskspråkiga behöver kunna tala svenska.
[ ] Om man bor i Finland borde man kunna tala båda nationalspråken oavsett vilket modersmål man
har.
[ ] Det räcker att enbart statliga och kommunala myndigheter har kunskaper i svenska och finska.
[ ] Det är bra att Finland har både finska och svenska som nationalspråk.
[ ] Finland borde bara ha finska som nationalspråk.
[ ] Finland borde bara ha svenska som nationalspråk.
[ ] Man klarar sig i Finland även om man bara behärskar svenska språket.
[ ] Man klarar sig i Finland även om man bara behärskar finska språket.
[ ] Man klarar sig bara i Finland om man behärskar båda nationalspråken.
[ ] Vi behöver bevara och upprätthålla finska språkets status också i framtiden.
[ ] Vi behöver bevara och upprätthålla svenska språkets status också i framtiden.
[ ] Det är viktigt att försöka tala svenska i så många situationer som möjligt.
[ ] Det är onödigt att försöka tala svenska eftersom majoriteten talar finska.

22. Kryssa i de påståenden du håller med om användningen av engelska i Finland.
[ ] Förekomsten av engelska språket ökar ständigt i Finland.
[ ] Engelska används i allt större utsträckning än tidigare av fler människor i Finland.
[ ] Engelska används allt mer istället för svenska inom vissa områden.
[ ] Engelska används allt mer istället för finska inom vissa områden.
[ ] Engelska används mer för att kommunicera på internet än i den fysiska omgivningen.
[ ] Engelska används mer för att kommunicera i den fysiska omgivningen än på internet.
[ ] Engelska används för att kommunicera i lika stor utsträckning både på internet och i den fysiska
omgivningen.
[ ] I framtiden kommer man inte att klara sig utan kunskaper i engelska i Finland.
[ ] Engelska kan troligtvis bli ett viktigare språk att kunna och använda i Finland än svenska.
[ ] Engelska kan troligtvis bli ett viktigare språk att kunna och använda i Finland än finska.
[ ] Finland borde ha engelska som ett tredje nationalspråk.
[ ] Engelska utgör ett hot mot svenska språket i Finland.
[ ] Engelska utgör ett hot mot finska språket i Finland.

23. Har du några avslutande kommentarer eller tankar om språkanvändning?

73

