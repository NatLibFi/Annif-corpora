Nyutexaminerade klasslärares upplevelser av
relationen till eleverna och kollegerna under
distansundervisning

Jessica Heikkilä

Magisteravhandling i pedagogik
Fakulteten för pedagogik och välfärdsstudier
Åbo Akadem, Vasa
Våren, 2021

Abstrakt
Författare

Årtal

Jessica Heikkilä

2021

Arbetets titel

Nyutexaminerade klasslärares upplevelser av relationen till eleverna och kollegerna under
distansundervisning
Opublicerad avhandling för magistersexamen i pedagogik

Sidantal

Vasa: Åbo Akademi. Fakulteten för pedagogik och välfärdsstudier

65 (76)

Inom projektet

Denna avhandling är skriven inom Gunilla Eklund och Jessica Aspfors forsknings- projekt
som undersöker nyutexaminerade klasslärare. I denna avhandling undersöks deras
upplevelser av hur relationen med eleverna och kollegerna var under distansundervisningen.
Referat

Syftet med denna avhandling är att undersöka nyutexaminerade lärares upplevelser av
relationen till eleverna och kollegerna under distansundervisningen. Fokus kommer både att
vara på den professionella relationen men även den personliga. Baserat på detta syfte har
dessa forskningsfrågor utarbetats:
1. Hur upplever nyutexaminerade klasslärare relationen till eleverna under
distansundervisningen?

2. Hur upplever nyutexaminerade klasslärare relationen till kollegerna under
distansundervisningen?

Datainsamlingen bestod av 8 intervjuer som samlades in i samarbete med en annan skribent
inom samma projektgrupp. Dessa intervjuer genomfördes på distans med hjälp av digitala
plattformar. .

Resultatet visar att den professionella relationen med eleverna var varierade och till en stor
del baserad på elevernas vilja att ha en relation medan mycket av spontaniteten i den
personliga relationen försvann. Dock var en positiv aspekt att lärarna fick se nya sidor av
eleverna som de inte sett tidigare, både vad gäller personlighet men även vardag och liv.
Resultatet vad gäller relationen med kollegerna visar att den professionella relationen och
kollegernas stöd var bra, speciellt om de hade en parallellkollega. Den personliga relationen
med kollegerna upplevdes falla bort mycket och många informanter ansåg att deras sociala
behov inte blev tillfredsställt under distansperioden.
Sökord/indexord

social kontakt, distansundervisning, lärar-elev-relation, kolleger, distance education

Innehållsförteckning
1 Inledning ...………………………………………………………………………………… 1
1.1 Bakgrund ..….………………………………………………………………………… 1
1.2 Syfte och forskningsfrågor …………………………………………………………… 3
1.3 Avhandlingens disposition …………………………………………………………… 4
2 Lärares sociala interaktion inom skolan ………………………………………………… 5
2.1 Lärares sociala värld i klassrummet …………………………………………………. 5
2.1.1 Den professionella relationen till eleverna .….….……………………………… 5
2.1.2 Den personliga relationen till eleverna ………………………………………… 7
2.2 Kollegiets sociala värld inom skolan ………………………………………………… 9
2.2.1 Den professionella relationen inom kollegiet ……….…………...….…………. 9
2.2.2 Den personliga relationen inom kollegiet ……....…………………………….. 11
3 Distansundervisning …………………………………………………………………….. 13
3.1 Undervisning via digitala plattformar ………………………………………………. 14
3.2 Kommunikation via digitala plattformar ………….………………………………… 16
3.3 Relationsskapande via digitala plattformar ………………………………………….. 17
4 Metod ...…………………………………………………………………………………… 19
4.1 Syfte och forskningsfrågor ………………………………………………………….. 19
4.2 Val av metod .….……………………………………………………………………..19
4.3 Hermeneutik som forskningsansats ………………………………………………... 21
4.4 Intervju som datainsamlingsmetod ………………………………………………….. 23
4.5 Val av informanter …………………………………………………………………... 24
4.6 Genomförande av datainsamling ………………………..………………………….. 25
4.7 Analysmetod .….……………………………………………………………………. 28
4.8 Tillförlitlighet, trovärdighet och etik ……………………………………………… 29
5 Resultat …..….....………………………………………………………………………… 32
5.1 Distansundervisningen och relationen till eleverna ………………………………… 32
5.2 Distansundervisningen och relationen till kollegorna ………………………………. 45

6 Diskussion ..….....………………………………………………………………………… 59
6.1 Resultatdiskussion ………………………………………………………………..…. 59
6.1.1 Distansundervisningen och relationen till eleverna …………………………… 59
6.1.2 Distansundervisningen och relationen till kollegerna .….….….……………… 61
6.2. Metoddiskussion …………………………....………………………………………. 63
6.3 Förslag till fortsatt forskning ………...……………………………………………… 65
Litteratur
Bilagor
Bilaga 1: Följebrev
Bilaga 2: Facebook meddelande till informanter
Bilaga 3: Intervjuguide

1 Inledning
I detta kapitel kommer avhandlingens tema och dess bakgrund att presenteras och förklaras.
Avhandlingens syfte och forskningsfrågor samt avhandlingens disposition beskrivs även.
___________________________________________________________________________

1.1 Bakgrund
Relationer och social interaktion har en stor inverkan på hur människor ser på världen och sig
själva i den. Både Normell (2008, s. 28–29, 31) och Jensen och Løw (2009, s. 96–97) påpekar
hur den sociala interaktion som en människa har med andra människor bidrar till hennes
utveckling och välbefinnande. Mer specifikt bidrar social interaktion till emotionell utveckling
och en känsla av trygghet, som härstammar i att individen har en känsla av samhörighet och
beskydd. Denna påverkan som socialisation har och behovet av relationer inkluderar även
lärare.
Spilt m.fl. (2011) skriver om hur en av de största orsakerna till att lärare stannar inom
yrket är lärar-elev-relationen. De hänvisar till en undersökning gjord av Hargreaves (2000) där
det genom intervjuer med 53 lärare framkommer att den största källan till motivation och trivsel
för lärare är eleverna och den relation läraren har med dem. Aspfors (2010) redogör även för
hur relationen med kollegerna, men främst eleverna, är det som är mest givande med yrket och
en stor orsak till att nyutexaminerade lärare inom Svenskfinland stannar i yrket. Corbin m.fl.
(2019) lyfter fram hur lärare som har en nära relation till sina elever, vilket kan ses som ett
professionellt mål inom läraryrket, kan resultera i en känsla av stolthet och glädje för läraren då
hen har lyckats skapa en positiv gemenskap. Även Veldman m.fl. (2013) lyfter fram hur
betydelsefull relationen är för lärares välbefinnande. De hänvisar till undersökningar gjorda av
Friedman (2006), Hargreaves (2000) och Lortie (1975) där det bl.a. poängteras hur viktigt det
är att lärare arbetar på att skapa en meningsfull relationen till eleverna och är delaktiga i deras
liv. Relationen läraren har till eleverna är alltså till nytta för deras välbefinnande, både
professionellt men även personligt.
Betydelsen av kollegiet är också en påtaglig del av lärares arbetsdag. Kornhall (2018, s.
298–299) hänvisar till en avhandling gjord av Nilsson (2017) där det framkommer att kollegiet
bidrar till ökad trivsel, professionellt och känslomässigt stöd och en känsla av samhörighet.

1

Imsen (1999, s. 379) skriver att lärare inte bara har ansvar för sitt eget klassrum utan att alla
lärare även har ett kollektivt ansvar för hela skolan. I och med detta kollektiva ansvar finns det
ett behov av samarbete inom kollegiet. Goodson (1992, s. 72) redogör för hur kollegiet kan
vara en källa av acceptans och hjälp i att lyckas. Till sist skriver Quigley (2017, s. 117) hur
kollegiet kan lindra känslan av stress genom att visa förståelse för lärarens känslor samt genom
ömsesidig uppmuntran och stöd. Kollegiet tjänar alltså ett syfte på många olika plan.
Coronapandemin som drabbade världen våren 2020 förändrade många saker i vardagen,
också vad gäller skolverksamheten. Bozkurt m.fl. (2020) skriver att när det rapporterades om
Covid-19:s smittsamhet beslutade skolor i länder världen över att stänga ner den fysiska skolan
och övergå till distansundervisning. Bozkurt m.fl. förklarar vidare att mer än 1.5 miljarder
elever runt om i världen berördes av dessa omställningar. Att skolorna stängde och
distansundervisning implementerades förde med sig många förändringar, inte minst vad gäller
den sociala interaktionen. Colao m.fl. (2020) skriver om hur skolgemenskapen försvinner vid
distansundervisning och hur det skapas en klyfta i relationen mellan lärare och elever trots att
digitala interaktioner tar plats via virtuella plattformar och andra sociala nätverk. De lyfter
också fram hur distansundervisningen visat att skolan också har betydelse vad gäller att möta
sociala behov och att det inte bara handlar om att undervisa och att eleverna lär sig.
Det här väckte min nyfikenhet över hur nyutexaminerade lärare upplever
distansundervisningen. Som ny lärare finns det mycket att lära sig i sitt nya yrke samtidigt som
ett stort ansvar vilar på ens axlar. Aspfors (2012, s. 2–3) beskriver hur nyutexaminerade lärare
redan från första stund har ett stort ansvar, både pedagogiskt men också juridiskt. Inom andra
yrkesbranscher är det vanligt att ansvaret gradvis ökar alltefter tiden går och de utvecklas inom
sitt yrke. Detta ansvar ökar inte desto mer för lärare förutsatt att exempelvis läraren inte får
högre arbetstitel. Kornhall (2018, s. 24) förklarar i relation till detta att det som främjar nya
lärares utveckling mest är att spendera tid och undervisa med rutinerade kolleger. Denna
utveckling beror på att en signifikant kunskapsöverföring sker från den erfarna läraren till den
nya via dessa interaktioner. Aspfors och Bondas (2013) skriver också att det som betyder mest
för nyutexaminerade lärare är relationen till eleverna och möjligheten att kunna skapa
betydelsefulla kopplingar med dem. Både eleverna och lärarna är alltså nyckelpersoner både
vad gäller att få in nyutexaminerade klasslärare i yrket, men också i att få dem att stanna.
Mot ovanstående om hur t.ex. nyutexaminerade klasslärare ofta finner mest glädje i
relationen till eleverna och lär sig yrket genom sin relation till kollegerna, kommer denna
2

avhandling fokusera på det. Avhandlingen kommer inrikta sig på hur nyutexaminerade
klasslärare upplever att de givande professionella relationerna men också de betydelsefulla
personliga relationerna med eleverna och kollegerna var under distansundervisningen.

1.2 Syfte och forskningsfrågor
Syftet med avhandlingen är att undersöka nyutexaminerade lärares upplevelser av relationen
till elever och kolleger under distansundervisning. Fokus kommer både att vara på den
professionella relationen men även den personliga. Denna studie utgör en delstudie inom
Aspfors

och

Eklunds

forskningsprojekt,

Nyutbildade

klasslärares

syn

på

den

forskningsbaserade lärarutbildningen, vid Fakulteten för pedagogik och välfärdsstudier vid Åbo
Akademi.
Baserat på detta syfte har följande forskningsfrågor utarbetats:
1. Hur upplever nyutexaminerade lärare relationen till eleverna under distansundervisningen?
2. Hur upplever nyutexaminerade lärare relationen till kollegerna under distansundervisningen?

3

1.3 Avhandlingens disposition
Avhandlingen omfattar sex kapitel. I kapitlet 1, inledning, introduceras avhandlingens
bakgrund, syfte och forskningsfrågor samt avhandlingens upplägg. Kapitel 2 och 3, lärares
sociala interaktion i skolvärlden samt distansundervisning, fungerar som den teoretiska grund
som avhandlingen bygger på. Mer specifikt tar det andra kapitlet upp lärares sociala
interaktioner med elever och kolleger och presenterar dem utgående från ett professionellt och
personligt perspektiv. I det tredje kapitlet presenteras distansundervisning och dess olika
aspekter.

I

kapitel

4,

metod,

förevisas

avhandlingens

forskningsmetod,

ansats,

datainsamlingsmetod, val av informanter, analysprocess samt tillförlitlighet, trovärdighet och
forskningsetik. I kapitel 5, resultat, redovisas resultatet som framkom ur det insamlade
materialet. I kapitel 6, diskussion, jämförs och diskuteras resultatet med tidigare forskning, den
valda metodens styrkor och svagheter diskuteras och förslag till fortsatt forskning presenteras
avslutningsvis.

4

2 Lärares sociala interaktion inom skolan
I detta kapitel presenteras de relationer som existerar för lärare inom skolans väggar. Denna
sociala värld innefattar många olika aspekter, exempelvis relationen som läraren har till
eleverna under lektionen, relationen som tar plats under raster och övriga aktiviteter samt den
relation lärare har till sina kolleger.
___________________________________________________________________________

2.1 Lärares sociala värld i klassrummet
Den sociala världen i klassrummet är mångfacetterad. Man kan kategorisera relationen till en
professionell dimension och en personlig. Den professionella relationen innebär den relation
som fokuserar på undervisning, elevers inlärning samt deras akademiska framgångar. Den
personliga relationen däremot är den relation som fokuserar på elevernas trivsel, välmående och
att det finns en god gemenskap. Dessa två dimensioner kommer nu presenteras i de två följande
underrubrikerna.

2.1.1 Den professionella relationen till eleverna
Syftet med all undervisning är att eleverna tar till sig innehållet och lär sig. Vad läraren behöver
förstå för att detta ska bli en verklighet är att den sociala faktorn har en signifikant betydelse på
människans inlärning. Säljö, Riesbeck och Wyndhamn (2003, s. 219) lyfter fram hur de samtal
människor har med andra människor, i all sin enkelhet, är den största tillgången individen har i
att erhålla, utveckla och behålla kunskap och färdigheter. Barns inlärning bygger också på
denna grund och de samtalen som främjar inlärning kommer från flera olika håll i skolan, inte
minst från klassrummet. Orsaken till att läraren behöver förstå detta är för att läraren har en
viktig roll i denna inlärningsprocess. Ljungblad (2018, s. 18–21) har i sin bok inkluderat elevers
utlåtanden om betydelsen av relationen eleverna har med läraren. Eleverna uttrycker att
relationen med läraren är viktig för att underlätta inlärningen. De anser att om läraren har en
bra relation till eleverna så förstår lärarna bättre hur de ska bemöta eleverna som individer,
anpassa innehållet för dem och därmed underlätta inlärningen. Lärares engagemang vad gäller
att skapa goda relationer till sina elever samt goda relationer elever emellan spelar alltså roll för
hur bra elevernas inlärning är, inte bara enligt litteratur men också enligt elever.

5

Samhörigheten och relationernas betydelse i klassrummet och dess påverkan på
inlärningen är något som lyfts fram i forskning om klassrumsklimat och skolresultat.
Löwenborg och Palm (2019, s. 22) skriver specifikt om hur det sociala och emotionella lärandet,
alltså att eleverna lär sig styra sina handlingar och hantera sina känslor, är av betydelse för
skolresultatet. De hänvisar till två forskningsprojekt gjorda av Durlak m.fl. och Sklad m.fl. som
visar att elevernas attityder och uppförande blev bättre efter att aktiva insatser för att utveckla
socialt och emotionellt lärande implementerades, vilket i sin tur ledde till att skolresultat
förbättrades. Klassrumsklimatet, hur eleverna beter sig och är gentemot varandra, påverkade
skolresultatet, vilket indikerar hur mycket eleverna har lärt sig. Med andra ord kan man alltså
säga att en positiv inlärningsmiljö främjar inlärningen. Dahlkwist (2012, s. 82) styrker detta
genom att skriva att om många elever i motsats känner sig otrygga under lektionen och i
klassrummet så kan det på ett distinkt sätt påverka inlärningsmiljön negativt. En trygg
inlärningsmiljö är således av betydelse för produktiv och givande inlärning.
Den professionella relationen, som fokuserar på undervisning och elevernas inlärning,
kan variera i sin grad av effektivitet beroende på lärarens tillvägagångssätt vad gäller
interaktion. Dahlkwist (2012, s. 9–10) redogör för hur lärarjobbet innebär att läraren bl.a. ska
organisera och utföra sitt arbete på ett sätt som utvecklar elevernas kunnande och motiverar
dem att använda dessa kunskaper. Lärare ska även undervisa så att innehållet blir väsentligt för
eleverna

samt

stödja

eleverna

i

deras

utveckling

vad

gäller

språkbruk

och

kommunikationsförmåga. Dahlkwist fortsätter med att skriva hur lärare t.ex. ska beakta varje
elevs behov, utgångspunkt i lärandet och tankesätt, vilja att lära sig, bygga upp elevernas tillit
till sin egna kapacitet och ge eleverna möjlighet att använda sina egna begåvning och skapa.
Hansen och Forsman (2011, s. 266) skriver i relation till detta att “för att läraren ska nå eleven
kan det antas fördelaktigt att inledningsvis identifiera elevens förutsättning för undervisning”.
För att en lärare ska kunna uppnå dessa mål vad gäller undervisningen och att skapa så bra
förutsättningar som möjligt för eleverna krävs det att läraren känner eleverna. Quigley (2017,
s. 208–209) anser att lärarens jobb är att stödja eleverna och hjälpa dem att ta till sig
undervisningens innehåll. Han resonerar att lärarens kommunikativa kunnande gällande att
beräknat och systematiskt vägleda eleverna i deras inlärning är en viktig nyckel som läraren
måste ha för att kunna ingjuta självständigt lärande i sina elever. Eleverna utvecklar sitt
självständiga lärande genom att först vägledas av läraren i hur de ska analysera och ta till sig
innehållet. Efter att eleverna har bemästrat förmågan att tänka analytisk fungerar läraren som
ett stöd vid behov tills eleven i slutändan klarar av att ta till sig undervisningen mestadels

6

självständigt. Hvenmark-Nilsson (2016, s. 149–150) poängterar att det är viktigt att läraren
utgår från ett positivt tillvägagångssätt när hen uppmuntrar och stödjer eleverna i deras
utveckling. Hon säger att läraren ska förankra förväntningar i elevernas förutsättningar och
kapacitet till framgång framom vad de inte borde göra. Thornberg (2017, s. 104) lyfter fram i
relation till detta att lärare som stödjer med en positiv och hoppfull attityd har elever med bättre
akademiska prestationer. Han resonerar att detta beror på att lärare som inte förväntar sig
mycket av eleverna har en passiv inställning till att hjälpa eleverna att utvecklas.
För att främja elevernas inlärning ska lärarna alltså bl.a. basera handledningen på varje
individuell elevs förutsättningar och undervisa dem på det sätt de behöver. Läraren ska
kontinuerligt stödja eleven i sin utveckling och bygga upp deras tillit till sina egna förmågor.
Läraren ska även ha förväntningar på eleverna och uppmuntra dem till att bli bättre, både i
skolan men också i livet. Genom att läraren anammar dessa egenskaper och interagerar med
eleverna på detta sätt underlättas elevernas inlärningsprocess och ger dem den tillit till sig själva
som behövs för att kunna utvecklas. Dessa färdigheter är dock inget som lärare utvecklar efter
en dag i yrket. Fantilli och McDougall (2009) redogör för hur det finns belägg för att lärares
effektivitet tar plats först efter några år inom yrket. Det som tidigare forskning dock också visar
är att denna effektivitet ofta inte hinner utvecklas innan de nya lärarna lämnar yrket. Colognesi
m. fl. (2019) lyfter fram undersökningar som visar att de nyutexaminerade lärare som lämnar
yrket inom fem år uppgår till 30–50 %. Även Struyven och Vanthournout (2014) lyfter fram
minskningen i antalet verksamma nyutexaminerade lärare och de presenterar även hur
forskning visar att sociala faktorer såsom lärar-elev-relationen samt kollegialt stöd kan leda till
missnöje och i vissa fall vara orsaken till denna minskning. Fastän dessa aspekter av interaktion
ibland kan vara orsaken till att nyutexaminerade lärare lämnar yrket kan de, vid ett positivt och
givande tillvägagångssätt, vara det som gör att lärare stannar i yrket och utvecklas till självsäkra
lärare.

2.1.2 Den personliga relationen till eleverna
Aspfors och Bondas (2013) påvisar att det som för nyutexaminerade lärare är en av de mest
betydelsefulla aspekterna av yrket är relationen till eleverna där nyckelord så som glädje,
tillfredsställelse och omsorg betonas. Imsen (2006, s. 33) förklarar att relationen lärare har till
elever är en svår relation att beskriva för utomstående men att lärare förstår dess värde, innebörd

7

och komplexitet. Även hon poängterar att denna relation är en av de största nöjena med
läraryrket. Hargreaves (2000) påpekar också att relationen till eleverna är något som lärare
värdesätter och uppskattar. Relationen är dock inte bara av stor betydelse för lärarna, utan också
för eleverna. Lehtinen och Jakobsson Lundin (2016, s. 82–84) förklarar att alla barn har ett
behov av goda relationer och att detta faktum inte förändras beroende på om barnet är mera
benäget till att vilja ha närhet eller mera benäget till att vara självständigt. Alla barn vill vara
del av ett sammanhang. Löwenborg och Palm (2019, s. 153) instämmer och betonar att positiva
relationer och en känsla av samhörighet är faktorer som spelar in på elevers välmående och
skoltrivsel. Ljungblad (2018, s. 53) lyfter fram hur barn i skolan idag har en mer positiv syn på
skolan jämfört med eleverna på 1960-talet och att det speciellt är elevernas syn på relationerna
till sina lärare och skolkompisar som har utvecklats till det bättre. Att elevernas syn på skolan
har blivit bättre för att relationerna har blivit bättre är inte något märkligt när man läser
Wrethander Blidings förklaring. Wrethander Blidings (2007, s. 7) tydliggör hur gemenskap och
att vara en del av ett sammanhang är elevernas mål med sitt sociala liv i skolan och orsaken till
varför de konstant studerar och anammar sociala koder. Bähr (2015, s. 117) instämmer i detta
och skriver att en stor del av människans handlingar baseras på det undermedvetna målet att
bevara relationerna till andra människor och fortsätta vara en del av sammanhanget de befinner
sig i.
Något som också är värt att poängtera är att elevernas välmående och lärarnas
välmående inte är två skilda saker som inte påverkar varandra. Lehtinen och Jakobsson Lundin
(2016, s. 244–245) lyfter fram hur barns fysiska och psykiska välmående och utveckling starkt
kan ha en verkan på vuxnas motivation och inspirera till handlingar som söker främja elevens
välbefinnande. De sammanfattar det som att ”när barn mår bra, mår vuxna bra.” Att skapa en
bra samhörighet är alltså ett krav för lärares glädje, elevers välmående och skoltrivseln överlag.
För att göra detta behöver läraren dock ha kunskap om relationer och relationsskapande.
Lehtinen och Jakobsson Lundin (2016, s. 7) anser att relationskompetens är en
nödvändighet inom dagens läraryrke. De förklarar att denna kompetens har betydelse bl.a vad
gäller att få fungerande undervisningen, att skapa givande relationer med eleverna samt främja
deras välmående. Att läraren är medveten om vilken roll relationer spelar i skolverksamheten
och använder denna kunskap för att kontinuerligt arbetar på relationen med eleverna är alltså
av relevans för att få skolverksamheten att vara effektiv och givande. Ljungblad (2018, s. 53)
skriver om hur det har visat sig att lärare som har en medmänsklig attityd och försöker ha empati
med elevers problem och bekymmer erhåller elevernas uppmärksamhet och tillit utan att behöva
använda sin auktoritära position som lärare. Jensen och Løw (2011, s. 97) påpekar att det läraren
8

behöver göra för att skapa en produktiv inlärningsmiljö är att anamma ett ledarskap som är
präglat av tydlighet, aktning, pliktkänsla och omsorg.
Att ha kontakt med eleverna skriver Imsen (2006, s. 34) handlar om att höra varandras
tankar och ståndpunkter gällande olika ärenden, ha en förnimmelse om varandras svårigheter,
glädjeämnen och önskningar samt ha på känn vad den andre hoppas på i skolan och livet.
Relationskompetens för att främja personlig kontakt innebär också att läraren för sin egen del
eventuellt behöver arbeta på sin attityd och bemötande av eleverna. Ljungblad (2018, s. 53)
förklarar att det som förbättrat elevernas syn på skolan under de senaste årtiondena är lärarens
och skolans mer medmänskliga inlärningsmiljö som är präglad av förståelse, omsorg och
respekt. Imsen (2006, s. 30) håller med om att lärares förmåga att ha omsorg med sina elever är
av stor betydelse. Att läraren därför analyserar sitt handlingssätt i olika situationer, både
arbetsmässigt och personligt, och försöker tillämpa medmänskliga handlingssätt i att hantera
eleverna är en nödvändighet för att skapa goda relationer.

2.2 Kollegiets sociala värld inom skolan
Kollegiet är av central del av lärares dag på många plan. Relationen som läraren har till sina
kolleger kan, på samma sätt som relationen till eleverna, särskiljas i två kategorier: den
professionella relationen och den personliga relationen. De faktorer som kommer lyftas fram i
denna del är aspekter av den professionella relationen inom kollegiet, exempelvis kollegiets
betydelse vid planering av undervisning samt samarbetet för att skapa en trivsam
skolverksamhet. Efter att den professionella relationen presenterats kommer även den
personliga relationen lyftas fram. Detta innebär aspekter så som vilken betydelse samarbetet
inom kollegiet har, betydelsen av kollegernas stöd samt hur umgänget inom kollegiet påverkar.

2.2.1 Den professionella relationen inom kollegiet
Samarbetet mellan kollegiet är en av de mest fundamentala delarna som behöver fungera för att
verksamheten ska fortlöpa effektivt. Enligt Kornhall (2018, s. 29) är orsaken till att vissa skolor
fungerar bättre än andra kulturen av samarbete som skolorna etablerat. Imsen (1999, s. 404)
instämmer i detta genom att skriva att det som påverkar en skolas positiva utveckling bl.a. beror
på kollegiets sammanhållning. Denna sammanhållning byggs till en stor del genom det

9

vardagliga samarbetet, exempelvis via grupparbete, samt genom att reflektera över
verksamheten och kollegiets roll i den. Dahlkwist (2012, s. 10) skriver även om hur det är
essentiellt att samarbeta med övriga lärare för att skolans värdegrunder och mål för utbildningen
uppnås. Imsen (1999, s. 359) betonar att den samarbetskultur som förekommer inom skolmiljön
inte är baserad på tvång, utan den är baserad på en vilja att åstadkomma ett gemensamt mål.
Kulturen går ut på att lärarna utväxlar teoretisk och praktisk kunskap med sina kolleger för att
hjälpa varandras utveckling. Denna process bidrar till en förbättrad verksamhet.
Som tidigare nämndes är det en stor del av nyutexaminerade lärare som lämnar yrket
inom sina första fem år och Kutsyuruba m.fl. (2019) anser att den mest betydelsefulla
tidpunkten för att få nyutexaminerade lärare att fortsätta inom yrket är de tre till fyra första åren.
De rekommenderar då att kollegiet och skolans ledning ska implementera metoder som kommer
stödja de nya lärare och underlätta deras övergång in i yrket. I många fall behöver skolans
arbetsgrupp själva ta ett ansvar för de nya lärarnas utveckling enligt Karlberg och Bezzina
(2020), då det ofta inte finns etablerade resurser och föreskrifter till nya lärare. Att samarbeta
med kollegerna inom arbetet består av några olika faktorer.
Angelöw (2002, s. 152–153) beskriver fyra olika former av stöd. De två som skulle
kunna kategoriseras till den professionella relationen är det instrumentella stödet och det
värderande stödet. Det instrumentella stödet innebär att kollegerna vid behov ställer upp och
hjälper till med praktiska uppgifter om läraren är stressad eller inte hinner organisera allt själv.
Lennéer Axelson och Thylefors (2018, s. 170, 175) lyfter också fram denna form av stöd
eftersom den underlättar genomförandet av arbetsuppgifter som i sin tur främjar lärarens
psykiska och fysiska välbefinnande. Det värderande stödet betyder att kollegerna ger respons
eller information som kan hjälpa läraren att reflektera kring det arbete hen gör samt stärka hens
självförtroende i sin yrkesroll. Kollegerna är alltså ett bra stöd när det gäller att planera och
genomföra arbete och undervisning. Kornhall (2018, s. 336) lyfter fram hur det vid försök att
utveckla undervisningen tillsammans med sina kolleger krävs tre saker. För det första krävs det
att kollegerna träffas med jämna mellanrum och diskuterar undervisningen. För det andra krävs
det att det finns nog med tid varje gång så att lärarna hinner diskutera allt vad de behöver gå
igenom. För det tredje och sista behövs ett flertal träffar under en längre tid så att
undervisningens effektivitet kan analyseras och diskuteras kring. Angelöw (2002, s. 75) lyfter
också fram hur ett välfungerande samarbete kräver att lärarna diskuterar och interagerar
regelbundet, på ett respektfullt, ärligt och fritt sätt. Vilka metoder kollegiet använder kan alltså

10

påverka utvecklingen i en positiv riktning och främja arbetet på många sätt, men något som
också är viktigt är kollegiets gemensamma attityd och strävan efter att skapa ett bra samarbete.
Nyutexaminerade klasslärares utveckling kan också främjas mycket genom samarbete med
andra nyutexaminerade lärare, enligt Colognesi m.fl (2019). De skriver att de interaktioner som
nya lärare har med varandra under ledning av en mentor kan bidra till att de nya lärarnas
professionalitet formas och stärks. Nya lärare borde få chansen att “vara med andra lärare för
att diskutera, att observera, att samplanera, att ha tid att upprätta relationer med erfarna lärare
och mentorer”, vilket är något som Karlberg och Bezzina (2020, min översättning) anser.
Angelöw (2002, s. 75) poängterar att samarbetet kräver att kollegiet har ett kollektivt
ansvar vad gäller att stödja, utveckla och hjälpa varandra. De behöver även fokusera på hur de
ska bedriva verksamheten och vilka resultat samarbetet bidrar till. Sandberg (2011, s. 58) lyfter
också fram hur ivern att samarbeta med sina kolleger kan stärkas om kollegiet har
förhoppningar om att samarbetet kommer leda till något gott och atmosfären kommer främjas.
Att kollegiet då också har en positiv attityd och mål för samarbetet är av stor vikt.

2.2.2 Den personliga relationen inom kollegiet
Att ha en relation till kollegerna behöver inte bara innebära att lärarna samarbetar kring arbete
och elevernas välbefinnande. Aspfors och Bondas (2013) förklarar hur läraryrket också har en
social och känslomässig sida, inte bara en intellektuell och professionell sida. Att ha en
personlig relation med kollegerna och implementera emotionellt och privat stöd kan göra
mycket för att främja lärarnas trivsel, hälsa och arbetsglädje. Angelöw (2002, s. 152) redogör
för hur stöd från kollegerna på en medmänsklig nivå kan bidra till att lärarnas hälsa blir bättre,
deras trivsel förbättras samt känslan av stress kan minska. Weman-Josefsson och Berggren
(2013, s. 75) lyfter även fram hur ett fungerande stöd inom kollegiet kan bidra till att en
krävande arbetsmängd ändå kan kännas utmanande men på ett positivt och utvecklande sätt.
Det kan även gagna lärarnas engagemang. Att kollegiet satsar på att utveckla denna relation
borde därför vara ett mål. Detta mål kan dock vara svårt att uppnå om kollegiet inte vet vad
detta stöd i praktiken innebär och vad de själva kan göra för att få det att börja fungera. Det
finns dock några återkommande riktlinjer för hur kollegiet kan arbeta mot en mer personlig
gemenskap.
Angelöw (2002, s. 152–153) beskriver fyra former av stöd där de två som kan tillämpas
på den personliga relationen är det emotionella stödet och det informella stödet. Det emotionella

11

stödet är den form av stöd som innefattar ”kärlek, omsorg, intimitet, tillgivenhet och
uppmuntran samt möjligheten att lita på varandra och ha förtroende för varandra.” Även
Lennéer Axelson och Thylefors (2018, s. 170) lyfter fram denna form av stöd och förklarar att
syftet med detta stöd är att förståelse, omtanke och bekräftelse, både vad gäller arbetsrelaterade
problem men också i privata angelägenheter. Det informella stödet innebär att kollegerna bidrar
med kunskap och råd gällande att handskas med problem, både de som berör miljön de befinner
sig i men också personliga. Imsen (1999, s. 404) poängterar också att skolan gynnas av att det
finns en atmosfär som är fylld med välvilja, tillgänglighet och omtanke. Hon säger att denna
atmosfär skapas genom att kollegerna är tillmötesgående och hjälpsamma fastän de själva
kanske har knappt om tid. Det är exempelvis genom dessa handlingar och förhållningssätt som
kollegiet kan skapa en trygg och givande arbetsmiljö.
Aspekter som ofta kopplas samman med den personliga relationen, exempelvis omtanke
och välvilja, är saker som etablerade lärare ska anamma vid samarbete med nyutexaminerade
lärare. Karlberg och Bezzina (2020) redogör för hur nyutexaminerade lärare kan känna att det
är överväldigande att ensam behöva hantera de olika utmaningar som de möter i början av sin
karriär. Dessa utmaningar kan innebära allt från svårigheter i att hantera utmanande elever och
undervisning till en ovisshet i hur de ska anpassa sig till de mer begränsande ramar som yrket
innefattar, vilka de under sina praktiker inte behövde erfara. De fortsätter då med att beskriva
hur viktigt stödet och vägledningen från andra lärare med erfarenhet är under denna period. Det
är de erfarna lärarna som kan hjälpa de nyutexaminerade lärarna att komma in i yrket och vänja
sig med vad det innebär. Charner-Laird m.fl. (2016) beskriver också hur kollegerna bidrar med
det stöd som nyutexaminerade lärare ofta känner att de behöver och att detta stöd är en av de
delar som får många nyutexaminerade lärare att stanna inom yrket. Om målet då är att behålla
nyutexaminerade lärare i kollegiet och skolan behöver en kultur av omtanke och stöd inom
kollegiet implementeras och bli verksamt.

12

3 Distansundervisning
Detta kapitel förklarar vad distansundervisning innebär, hur olika aspekter av undervisningen
kan hanteras, hur lärare kan underlätta och främja arbetet samt vilken inverkan
distansundervisning har på relationer.
___________________________________________________________________________

För att kunna förstå hur distansundervisning skiljer sig från närundervisning måste
närundervisning och dess struktur först förklaras. Turun Ammatti-Instituutti (2021) definierar
närundervisning som ”... vanlig undervisning som sker i skolan enligt schema [sic] och kan vara
teoretiskt eller mer praktiskt inriktat [sic]”. Imsen (1999, s. 39) förklarar att den verksamhet
som förekommer i skolan är tydligt strukturerad, både vad gäller tider, platser, genomförande
och regler. Hon förklarar att skoldagen ofta växlar mellan lektioner som är ca 40 minuter långa
och raster som är ca 5 till 10 minuter långa. Under skoldagen äter lärarna och eleverna också
en gemensam måltid. Detta är den tydliga strukturen för hur skolverksamheten är utformad.
Vid en mera detaljerad analys av verksamheten finns det vissa mönster. Imsen (1999, s.
40) skriver att dessa mönster kan bestå av rutinmässigt innehåll i lektionerna, vilka
arbetsmetoder som används, hur eleverna och läraren interagerar med varandra samt vilka
regler och värderingar skolan har. Hon konstaterar att dessa mönsters uppkomst kan ha sin
grund i många olika faktorer, t.ex. vanor, vad styrdokument och läroplaner förespråkar, vad
föräldrarna vill, materiella möjligheter samt utrymmets förutsättningar. Att det finns vissa
mönster betyder däremot inte att lärarna blint måste följa dem. Imsen poängterar att analys och
reflektion är viktiga aspekter även vad gäller detta. Dahlkwist (2012, s. 55–63) håller med om
att skolan behöver struktur och tydlighet i och med att det är mycket som händer på samma
gång och finns många beslut som ska fattas. Dessa beslut berör frågor som exempelvis var
eleverna ska sitta för att skapa varierande sociala interaktioner, hur pulpeterna ska ställas så att
eleverna ser läraren och vice versa samt hur kommunikationen ska vara för att bibehålla en lugn
och fokuserad lektion. Att läraren då ska kunna ha en överblick över situationen och göra flera
saker samtidigt är av stor betydelse för att verksamheten ska flyta på.
Närundervisning innebär alltså att det ofta finns en tydlig struktur för hur skoldagen ser
ut i form av t.ex. ett schema och arbetssätt. Denna struktur finns i och med att det ligger mycket

13

ansvar på läraren att ha kontroll och organisera verksamheten på ett ändamålsenligt sätt. Dessa
utarbetade vanor tryggar i hög grad också eleverna effektivitet samt underlättar arbetsbördan.
Simonson och Berg (2016) förklarar att distansundervisning innebär en form av
undervisning där eleverna och lärarna befinner sig på fysiskt olika platser samt använder sig av
ett digitalt verktyg för att genomföra undervisningen och kommunicera. Han förklarar att denna
form av undervisning vanligtvis ordnas när eleverna inte kan delta på plats i skolan, t.ex. om
eleven befinner sig i en annan kommun eller ett annat land. Hrastinski (2011, s. 26) förklarar
att i och med distansundervisningens uppkomst är undervisning inte längre bunden till en
specifik plats. Tidigare var undervisningen bunden till exempelvis skolbyggnaden, men nu kan
den ta plats via många olika plattformar och genom många kommunikationstekniker. Det finns
goda förutsättningar för att få produktiv undervisning via digitala plattformar men samtidigt
finns det även utmaningar som kan hämma effektiviteten. De kategorier som fokus kommer
ligga på i denna del är undervisning, kommunikation och relationsskapande.

3.1 Undervisning via digitala plattformar
Skillnaden mellan närundervisning och distansundervisning är inte bara att en
undervisningsform är via en digital plattform medan den andra inte är det. Dafgårds (2001, s.
29–33) åsikt, baserad på hennes egen erfarenhet av distansundervisning, är att det finns en
markant skillnad mellan distansundervisning och närundervisning. Hon konstaterar att lärare
från början har många arbetsuppgifter men hon förvarnar även att arbetsuppgifterna kommer
utöka ytterligare för lärare som ska ha distansundervisning. Dessa utökade arbetsuppgifter
uppstår från att det är mycket nytt läraren måste lära sig vad gäller t.ex. teknik. Exempel på
detta kan vara att på distans kunna se och bekräfta lektionens deltagare samt vad gäller att kunna
förmedla informationen på ett intressant, inspirerande och motiverande vis. Larsson (2004, s.
102–103) håller med om detta och betonar att läraren behöver fundera på hur genomförandet
och lektionsinnehållet ska utformas för att främja inlärning och bidra med givande
undervisning.
Det finns några aspekter som läraren ska tänka på vid planeringen och genomförandet
av distansundervisning. Hrastinski (2009, s. 102) anser att läraren inledningsvis ska släppa taget
om hur undervisningen vanligtvis genomförs i skolmiljön. Orsaken till detta är att
distansundervisning är en helt annan typ av undervisning som kräver andra metoder och

14

arbetssätt än de som används i klassrummet. Larsson (2004, s. 77) är av samma mening. De
lärare han intervjuade i sin undersökning lyfte fram att de inte kunde genomföra undervisningen
på samma sätt som tidigare och att det var genom misslyckanden som de kom fram till denna
förståelse. Att därför vara beredd att tänka i nya banor är det första läraren behöver göra.
Dafgård (2001, s. 29) skriver att läraren måste vara kreativ och fundera ut metoder som gör
innehållet lättillgängligt och stödjer elevernas inlärning. Hon resonerar att detta kräver kunskap
om tekniken och att läraren förstår hur de olika digitala plattformarna kan användas i olika
sammanhang för att skapa berikande undervisning. Hrastinski (2011, s. 34–36) stämmer in i att
läraren behöver veta vilken nytta de olika plattformarna har pedagogiskt men han tillägger
också att lärarens kunskap om tekniken ska kunna användas vid tekniska problem. Läraren ska
kunna vara ett stöd för eleverna när problem vad gäller tekniken uppstår, vilket förr eller senare
kommer hända.
Oavsett lärarens engagemang och planering så finns det automatiskt fördelar och
nackdelar med att undervisningen är digital. Engestang (2004, s. 145) redogör för hur de
fördelar som finns med distansundervisning är att den kan vara varierande, eleverna kan ta del
av den oavsett var de befinner sig eller vilken tid på dygnet det är samt att undervisningen kan
nå många personer. Larsson (2004, s. 33) håller med om att distansundervisning kan vara en
fördel eftersom eleverna kan ta del av undervisningen på ett annat sätt om den är utformad så
att den också förekommer skriftligt. Hela klassens reflektioner, tankar och synpunkter finns
skriftligt tillgängliga så eleverna kan ta del av dem i sin egen takt och verkligen fundera på dem.
Nordengren och Olsen (2006, s. 26–27) anser att en fördel också är att elevernas kreativitet inte
är bunden till en specifik tidpunkt, t.ex. lektionstiden. De poängterar att alla människors
kreativitet flödar vid olika tidpunkter och i olika situationer och att distansundervisningen ger
utrymme för denna process att ta plats. Larsson (2004, s. 37, 40–41) förklarar dock också hur
det finns nackdelar med distansundervisning. Exempelvis beskriver han hur ansvaret,
möjligheten att studera när det passar och friheten som vissa elever uppskattar med
distansundervisning kan vara något negativt för andra elever. Han förklarar att eleverna kan
känna oklarhet och press vad gäller att strukturera upp och hantera skolarbetet självständigt. Att
eleven också ska ha tillgång till en digital apparat eller internet för att kunna delta eller ha
tillgång till undervisningen kan också visa sig bli ett bekymmer i vissa fall.

15

3.2 Kommunikation via digitala plattformar
Dafgård (2001, s. 29) skriver om hur kommunikationen och delaktigheten vid
distansundervisning kan vara svårare för läraren i och med att hen bara ibland träffar eleverna
eller möjligen inte alls. Vissa lärare utformar eventuellt undervisningen på detta sätt ännu men
Hrastinski (2011, s. 39) poängterar att distansstudier, som tidigare ansågs vara synonymt med
ensamstudier, i dagens läge har ändlösa möjligheter i och med teknikens utveckling. De olika
digitala kommunikationsformerna som existerar nu skapar många möjligheter till interaktiva
undervisningsmetoder. Att dessa möjligheter finns innebär dock inte att det är samma sak som
att kommunicera ansikte mot ansikte. Digital kommunikation kräver ett annat angreppssätt.
Först behöver läraren välja vilket digitalt verktyg hen ska använda. Nordengren och
Olsen (2006, s. 110) anser att det vid digitalt arbete är viktigt att hitta en kommunikationsform
som främjar och motiverar till interaktion. De menar att kommunikationsformen ska vara enkel
så att alla deltagare kan lära sig hur det fungerar och använda dess olika funktionerna. Om
verktyget inte är lättförståeligt kommer deltagarna ha svårare att hitta motivation för att lära sig
hur det fungerar.

Om deltagarna inte kan använda det digitala verktyget kommer

kommunikation inte heller kunna etableras. Dafgård (2001, s. 51–52) förklarar att om
undervisningen bara kommer bestå av distansarbete, vilket inte är något hon rekommenderar,
så behöver läraren hitta ett digitalt forum som ersätter och motsvarar den kommunikation som
vanligtvis hade tagit plats vid närstudier. Hon anser att läraren ska försöka skapa en samvaro
bland deltagarna och att hen kan göra detta genom exempelvis digitala träffar. Hon förklarar att
dessa digitala träffar ofta kan skapa den behövliga sociala gemenskapen trots distansen. Att
dessa digitala kommunikationsformer existerar och används betyder dock inte att interaktion
automatisk tar plats. Läraren behöver skapa en plan för hur kommunikationsformen ska
användas för att uppmuntra till diskussion.
Läraren kan uppmuntra till diskussion på några olika sätt. Hrastinski (2011, s. 65)
skriver att läraren har ett stort ansvar att uppmuntra eleverna till att kommunicera och delta i
diskussioner. Han skriver att eleverna kommer delta i diskussionen om deltagarna är
intresserade av varandras åsikter och innehållet är intressant utformat. Han anser att läraren kan
skapa en interaktion mellan deltagarna om uppgifter är utformade så att de bjuder in till
diskussion. Larsson (2004, s. 102) instämmer i detta och skriver att det som är betydelsefullt
för en elev, oavsett om det är distansundervisning eller ej, är att någon ser dem och
uppmärksammar dem. Han anser därför också att det är viktigt att läraren utformar lektioner
16

som ger dem chans att visa sig samt att läraren välkomnar det de har att säga och ger respons
på det. Engestang (2004, s. 75) förklarar också att det vid digitala träffar krävs tydlighet i
kommunikationen. Hon skriver att det en person säger med ord bara utgör en liten del av vad
hen kommunicerar. Hon menar att majoriteten av det som uttrycks förmedlas genom tonläge
och kroppsspråk. Hon anser därför att det är av stor betydelse att arbeta in tydlighet i samtalet.
Genom att inkorporera klarhet i kommunikationen undviker läraren att deltagarna feltolkar det
som hen försöker kommuniceras.

3.3 Relationsskapande via digitala plattformar
Relationsskapande via ett digitalt medium är inte det lättaste att lyckas med. Larsson (2004, s.
72) återger hur lärare i hans undersökning enhälligt höll med om att det var svårare att skapa
interaktioner och diskussioner med eleverna digitalt än det är i verkligheten. Att lärarna anser
att relationerna är svårare att skapa virtuellt är de inte ensamma om. Hrastinski (2009, s. 84)
skriver att även elever upplever det svårt att bekanta sig med varandra via en digital plattform
och skapa sociala band. Att det är svårare betyder dock inte att det är omöjligt. Genom att
läraren tänker ut strategier och använder metoder som främjar interaktion kan gemenskapen
bildas. Hrastinski fortsätter med att skriva hur det i fall av relationssvårigheter är lärarens ansvar
att få den processen att börja inrätta sig bland eleverna. Han exemplifierar hur läraren kan hjälpa
situationen genom att anordna aktiviteter som uppmuntrar till social interaktion och således
skapar en gruppgemenskap.
Att läraren ska skapa en gemenskap innebär både att läraren ska skapa samhörighet
mellan den större gruppen, alltså klassen, men det betyder också att läraren ska skapa en enskild
kontakt med eleverna. Hrastinski (2009, s. 83) skriver att eleverna eftertraktar och behöver ha
tillgång till privata kommunikationsformer. Detta behov härstammar i att eleverna inte alltid
vill dela sina tankar och funderingar med hela klassen. Att de då har en resurs där de kan
ventilera till några få människor som kan stödja dem och besvara frågor är av stor betydelse.
Det är då lärarens uppgift att uppfylla detta behov och etablera en privat, trygg
kommunikationskanal som eleverna har tillgång till vid behov. Dafgård (2001, s. 127) lyfter
även fram hur utebliven återkoppling och uppmuntran från läraren till eleverna kan påverka
deras motivation till att vara delaktig. Läraren behöver därför upprätthålla den enskilda

17

kontakten och ge eleverna respons på det goda arbete de gjort för att bidra till deras välmående
och akademiska framgång.
Denna behövliga uppmuntran spelar även en roll för hela gruppen. Larsson (2004, s.
102, 107) menar att det krävs en god studiemiljö för att eleverna ska vara delaktig i
undervisningen och bidra med tankar, kunskap och erfarenheter till resten av gruppen. Han
resonerar att för att kunna skapa ett gott klassrumsklimat så måste alla elever bli validerade och
sedda, oavsett om det är närundervisning eller distansundervisning. Han skriver vidare att
lärares förmåga att skapa lektioner där alla elever kommer till tals och får uttrycka sig i en
respektfull miljö är av yttersta betydelse. Engestang (2004, s. 25, 35) håller med om detta och
poängterar att distans faktiskt kan göra behovet av bekräftelse större än vanligt. Hon förklarar
att alla behöver glädje och uppmuntran och att eleverna speciellt behöver få se vilken roll de
spelar i den större helheten. Det är då främst läraren som behöver bemöta dem i denna fråga.
Denna uppgift kan dock vara mera utmanande än läraren kanske tror. Engestang förklarar hur
det kan finnas en tendens att uppmuntran och bekräftelse faller bort när undervisningen är på
distans i och med att den vanligtvis sker ganska naturligt och impulsivt. Läraren behöver
eventuellt anstränga sig kring detta på distans i och med att det är osannolikt att det sker lika
spontant som annars. Dafgård (2001, s. 127) anser att läraren inte bara ska tänka att
återkopplingen och erkännandet måste komma från dem. Hon anser även att läraren ska sporra
och uppmuntra eleverna i klassen till att engagera sig och bidra till den stödjande stämningen.
Genom att alla i klassen känner att ansvaret att vara stödjande hör till dem kan alla vara med
och bidra till att skapa den goda och trevliga atmosfär som annars så lätt uteblir när
undervisningen sker på distans.

18

4 Metod
Detta kapitel presenterar undersökningens metodologiska tillvägagångssätt. Inledningsvis
presenteras avhandlingens syfte och forskningsfrågor. Därefter beskrivs kvalitativ
forskningsmetod, hermeneutik som forskningsansats, intervju som datainsamlingsmetod, val av
informanter, undersökningens genomförande och analys av data. Avslutningsvis diskuteras
undersökningens validitet, reliabilitet och etik.
___________________________________________________________________________

4.1 Syfte och forskningsfrågor
Syftet med avhandlingen är att undersöka nyutexaminerade lärares upplevelser av relationen
till elever och kolleger under distansundervisning. Fokus kommer både att vara på den
professionella relationen men även den personliga. Denna studie utgör en delstudie inom
Aspfors

och

Eklunds

forskningsprojekt,

Nyutbildade

klasslärares

syn

på

den

forskningsbaserade lärarutbildningen, vid Fakulteten för pedagogik och välfärdsstudier vid Åbo
Akademi.
Baserat på detta syfte har följande forskningsfrågor utarbetats:
1. Hur upplever nyutexaminerade lärare relationen till eleverna under distansundervisningen?
2. Hur upplever nyutexaminerade lärare relationen till kollegerna under distansundervisningen?

4.2 Val av metod
Lindstedt (2019, s. 102–103) förklarar att den kvalitativa metoden vill ha svar på frågor som
hur, varför, på vilket sätt medan den kvantitativa metoden vill ha svar på frågor som hur många,
hur långt, hur mycket. Den kvalitativa metoden förklarar verkligheten i ord medan den
kvantitativa förklarar verkligheten i siffror. För att presentera data på det sätt som bäst
representerar fenomenet finns det olika tillvägagångssätt för datainsamling för de två
forskningsmetoderna. Lindstedt fortsätter med att redogöra för hur den kvalitativa metoden

19

använder sig av datainsamlingsmetoder såsom intervjuer, observationer, dagböcker medan den
kvantitativa

metoden

nyttjar

datainsamlingsmetoder

som

exempelvis

enkäter,

innehållsanalyser, totalundersökningar m.m. Forskaren måste baserat på forskningens syfte
välja vilken forskningsmetod och datainsamlingsmetod som på bästa sätt lyfter fram realiteten
av det hen undersöker. I och med att avhandlingens syfte är att undersöka nyutexaminerade
klasslärare upplevelser av relationerna under distansundervisningen kommer jag använda mig
av den kvalitativa forskningsmetoden. Detta för att jag genom den kvalitativa
forskningsmetoden får data som lyfter fram de upplevelser och åsikter som i rätt form för denna
undersökning ger svar på forskningsfrågorna. Jag anser att den kvantitativa metoden, som ge
resultat i form av siffror, inte skulle spegla fenomenet på det bästa sättet med tanke på
avhandlingens syfte.
När det gäller att genomföra en pedagogisk undersökning kan det kanske tros att
forskaren helt enkelt ska välja mellan två olika forskningsmetoder, den kvalitativa eller den
kvantitativa, och att forskaren ska välja den som tycks vara bättre. Lindstedt (2019, s. 96–97)
anser dock att detta är en felaktig inställning. Hon påpekar att dessa två forskningsmetoder inte
utesluter varandra. I verkligheten kompletterar de varandra, och de har ett lika värde trots att de
skiljer sig från varandra. Hon förklarar att det inte handlar om att välja den som är bättre utan
att välja den som på bästa sätt representerar det som undersöks. Hon styrker detta genom att
presentera hur ordet metod, som har sitt ursprung i det grekiska ordet methodos, innebär
”planmässigt tillvägagångssätt för att uppnå resultat”. Hon menar även att forskaren inte kan
genomföra en undersökning med bara en metod utan att det på ett eller annat sätt finns spår av
båda metoderna.
Yin (2013, s. 19–20) konstaterar att de fördelar som finns med att forska kvalitativt är
forskningens förmåga att vara mera öppen och fri i och med att informanterna inte är begränsade
till de svar som forskaren erbjuder. Dessa begränsade svar kan t.ex. innebära att informanterna
ska svara på en skala eller genom ja/nej. Den kvalitativa forskningsmetoden inkluderar även
informanternas omständigheter och miljöer, faktorer som båda influerar informantens åsikter
och handlingar, och således är en viktiga faktorer att ta hänsyn till. Den kvalitativa metoden
förankrar också resultatets utlåtande i flera olika källor och analyserar materialet ur flera
synvinklar med hjälp av existerande litteratur. Denscombe (2016, s. 417–418) förklarar hur de
nackdelar som finns med kvalitativ forskning är att resultatet är svårt att tillämpa i en större
skala i och med att det är baserat på några få djupstudier. I övrigt är det också en tidskrävande
process i och med att forskaren måste analysera data i sin helhet, jämföra med resten av urvalet
och hitta gemensamma företeelser. Chansen finns även att delar av data förvrängs och
20

presenteras på ett felaktigt sätt om det tas ut ur ett större stycke. Som med allt finns det för- och
nackdelar men Lindstedt (2019, s. 101, 114) säger att det som är viktigt är att forskaren är
medveten om metodens styrkor och brister. Hon säger att detta är av betydelse eftersom
forskaren ska kunna redogöra för sina resonemang och val så att läsaren i sin tur ska kunna
forma en åsikt om resultatet och analysprocessen.
Lantz (2013, s. 135) nämner hur den kvalitativa metoden frågar informanten vad
forskningens arbete innebär för dem. Hon säger att syftet med kvalitativa undersökningar är
“att genom utforskande av ett fenomen satt i ett sammanhang, få resultat om nya aspekter av
fenomenet”. Detta anknyter till avhandlingens forskningsansats.

4.3 Hermeneutik som forskningsansats
Yin (2013, s. 296) definierar hermeneutik som ”den aspekt av en studie som har att göra med
tolkning av de studerade händelserna för att fördjupa förståelsen av den politiska, historiska,
sociokulturella och andra sammanhang i vilka händelserna uppträder.” Vad detta innebär är att
forskarens mål är att kunna tolka det som undersöks på ett sätt som bidrar till att förstå
fenomenet bättre. Ödman (2007, s. 48–49) instämmer i detta och förklarar hur kunskapsintresset
för hermeneutik är att begripa omvärlden som forskaren lever i samt de medmänniskor som
existerar i den. Forskaren försöker förstå fenomenet genom att analysera sitt studieobjekt och
samtidigt leta efter potentiella betydelser. Genom att göra detta kan forskaren komma fram till
en egen ny tolkning som belyser fenomenet ännu mer. Min avhandling försöker förstå den
upplevda värld som nyutexaminerade klasslärare befann sig i under distansundervisningen och
tolka den utgående från informanters svar. I och med detta är enligt mig den hermeneutiska
forskningsansatsen det mest passande valet i detta fall.
Westlund (2019, s. 73–75) redogör för tre olika sorters inriktningar inom hermeneutik.
Dessa är den existentiellt inriktade hermeneutiken, som försöker förstå författaren bakom
texten, misstankens hermeneutik, som inkluderar förklaringar i tolkningsprocessen, samt den
allmänna tolkningsläran, vars betoning är på förståelsen av ett fenomen. Den inriktning som
jag använder mig av i denna avhandling är den allmänna tolkningsläran eftersom avhandlingens
syfte är att förstå hur distansundervisningen inverkar på lärares relationer till sina elever och
kolleger. Westlund skriver även om hur det med denna inriktning inte spelar så stor roll vilken
data forskaren använder. Det centrala är istället att forskaren försöker tyda delar av resultatet i
relation till resten av helheten och att denna jämförelse är en ständig del av tolkningsprocessen.

21

I avhandlingen utgör transkriberade intervjuer det data som används och som är grunden till
resultatet som tolkas och presenteras.
Ödman (2007, s. 103–105) lyfter fram den hermeneutiska spiralen. Liknelsen till en
spiral har sin grund i att en forskare har en förförståelse för det som undersöks, som kan ha sin
grund i t.ex. tidigare kunskap eller erfarenheter, och att denna förförståelse är grunden för den
tolkning som kommer ske. Fenomenet kan då börja tolkas och föras in i allt större helheter
alltefter som forskaren kommer djupare in i tolkningen. Westlund (2019, s. 86–87) skriver om
hur det som är centralt med den hermeneutiska spiralen är att det finns en växelverkan mellan
forskarens data och tidigare etablerad forskning och litteratur. Det är denna växelverkan som
skapar spiralen som tränger djupare i fenomenet och gör det mer förståeligt. Denna spiral
kommer fram i denna undersökning genom att tidigare forskning om fenomenet läggs fram i
början av avhandlingen, vilket sedan får en mer ingående presentation i form av teorin. Denna
teori kopplas sedan samman med resultatet i form av diskussionskapitlet.
Ett centralt koncept inom hermeneutik, som också sedan influerade vetenskapsteori
överlag, är att inse vilken betydelse som förförståelsen har på tolkningen. Vikström (2005, s.
13) anser att ingen tolkning kan ske om forskaren inte har någon sort kunskap om det som
analyseras. Det är genom den tidigare kunskap forskaren har om ämnet som relevanta frågor
kan ställas, som på det mest passande sättet representerar det som undersöks. Vikström förklarar
att detta också har sina negativa sidor då denna förförståelse kan leda till att forskaren styr
tolkningen i en viss riktning. Han anser ändå att det är att föredra att forskaren eventuellt är
jävig framom att forskaren inte har någon förståelse för det fenomen som undersöks. Den
förförståelse jag har för detta fenomen har till stor del sin grund i en kandidatavhandling jag
skrev. Det jag undersökte då var hur kollegiet och dess gruppdynamik kan påverka lärarens
arbete i klassrummet med eleverna. Genom den undersökningen fick jag en förståelse för hur
viktigt det sociala livet är, även i skolan. Min förförståelse för distansundervisning är ganska
mångsidig. Förförståelsen i allmänhet har sin grund i vad nyheter och allmänheten återgivit om
distansundervisning. Det som hördes från de källorna är hur distansundervisning skapat en
känsla av ensamhet hos elever samt en känsla av isolation hos lärarna. Distansundervisningen
har även rapporterats som en stor omställning och prövning för skolverksamheten. Denna bild
av distansundervisningen blev till en viss del grund för min förförståelse, men det som verkligen
gett mig en förförståelse är de personliga erfarenheterna jag själv haft. Jag har både erfarenhet
av att ta del av undervisning på distans men också av att undervisa på distans. Även universitetet
jag studerar vid har bedrivit distansundervisning under ca ett års tid vid skrivandet av denna
avhandling. Jag har då själv varit eleven som deltagit i lektioner som genomförts via digitala
22

plattformar samt erfarit hur det är att interagera med lärare och medstuderande i den digitala
världen. Genom en praktik under hösten 2020 fick jag även uppleva hur det var att undervisa
på distans. Min upplevelse var kortvarig i och med att jag bara undervisade en lektion, men
denna erfarenhet gav trots det mycket kunskap om distansundervisning och dess varierande
egenskaper. Dessa faktorer var det som skapade den bild av distansundervisningen som blev
till grund för min förförståelse. Rapporteringarna av distansundervisning i kombination med de
upplevelser jag haft har skapat en förutfattad mening om att distansundervisning är en prövning
för relationen. Denna förförståelse och dessa förutfattade meningar måste dock ge vika för
förståelsen om ens brist på kunnande.
Ödman (2017, s. 106) lyfter fram vikten av att forskaren är medveten om sin brist på
kunnande. Forskaren måste förstå detta om sin kunskap för att inte hålla fast sin förförståelse
och sina förutfattade meningar, vilket i sin tur kan påverka tolkningen negativt och skapa en
bild av fenomenet som inte är sann. När jag analyserade min förförståelse och jag blev
medveten om den bildades även automatiskt en förutfattad uppfattning om fenomenet. Som
Ödman skriver var jag dock också medveten om hur ovetandes jag egentligen var, vilket bidrog
till att jag kunde se på fenomenet med opartiska och öppna ögon.

4.4 Intervju som datainsamlingsmetod
Lantz (2013, s. 13) skriver om hur den enklaste metoden för att få kunskap om individers
uppfattningar eller tankar kring ett fenomen är att fråga och lyssna på vad de har att säga.
Baserat på detta och undersökningens syfte, att få fram nyutexaminerade lärares upplevelser
och förstå hur relationerna inom skolan fungerar under distansundervisning, ansåg jag att den
mest ändamålsenliga datainsamlingsmetoden är intervjuer.
Intervjuer kan ta olika former. Yin (2013, s. 136–137) skriver om hur intervjuer
exempelvis kan vara strukturerade. Med strukturerade intervjuer menas intervjuer där det t.ex.
finns en färdig manual med frågor som ska ställas under intervjun, att informanterna kan behöva
välja mellan redan fastställda svarsalternativ, att intervjuaren har ett neutralt och likadant
handlingssätt med alla informanter samt att intervjuaren försöker locka svar ur informanten.
Denna form var tilltalande genom att den var strukturerad, tydlig och verkade säker att få svar
på studiens frågeställningar. Samtidigt ansåg jag att den var för begränsande, både vad gäller
informanternas svar men även hur jag skulle bete mig under intervjun. Med dessa fördelar och

23

nackdelar i åtanke ansåg jag att den semi-strukturerade intervjun som Lindstedt beskriver
verkade vara lämpligare att använda mig av.
Lindstedt (2019, s.209–211) förklarar att den semistrukturerade intervjun har ett visst
antal frågor som tar upp det forskaren är intresserad att undersöka och att det är i samtalet med
informanten som forskaren får svar på dessa frågor. Till skillnad från den strukturerade
intervjun, som erbjuder informanterna svarsalternativ att välja mellan, erbjuder den semistrukturerade intervjun mer frihet till informanterna och de får svara så mycket eller lite som de
själva önskar. Forskaren är alltså villig att informanterna styr resultatets riktning. Detta kan då
leda till att svaren tar en riktning som forskaren inte hade väntat sig, vilket Lindstedt uppmuntrar
forskaren till att bejaka i och med att hen då kan få nya perspektiv. Denna intervjuform valdes
alltså eftersom jag genom den både hade struktur och fick ställa de frågor jag behövde men
samtidigt gav informanterna frihet i att svara på dessa frågor som de ville.

4.5 Val av informanter
Holme och Solvang (1997, s. 101) skriver att forskaren vid val av informanter behöver vara
strategisk i att forma kriterier som med större sannolikhet säkerställer att data fördjupar
kunskapen om fenomenet som undersöks. I och med att denna avhandling ingår i ett
forskningsprojekt som undersöker nyutexaminerade klasslärares perspektiv var ett av
kriterierna att lärarna helst skulle ha runt tre års erfarenhet inom yrket, dock godtogs också
informanter med ett till fem års erfarenhet. Av de informanter som i slutändan blev intervjuade
hade en informant 1 års erfarenhet, tre informanter hade 2 års erfarenhet, tre informanter hade
3 års erfarenhet och en informant hade 4 års erfarenhet. Det andra kriteriet var att informanterna
skulle ha haft erfarenhet av distansundervisning. Den erfarenhet som alla informanter hade haft
av distansundervisning var ungefär två månader lång våren 2020, alltså p.g.a. Covid-19.
Jag sökte informanter i två omgångar. Den första gången skickade jag ett
informationsbrev, se bilaga 1, och en förfrågan till sex stycken skolors rektorer via epost. I detta
mail skrev jag vad min avhandling handlar om, vilka informanter jag söker och en begäran om
att rektorn skulle vidarebefordra mailet till lärarkåren. Genom denna process fick jag en
informant. Skolorna jag tog kontakt med befann sig i Österbotten så att det skulle vara lätt att
åka och träffa informanterna om de skulle ha velat genomföra intervjun ansikte mot ansikte.
Andra gången jag sökte skickade jag ett meddelande direkt till de potentiella informanterna via
det sociala mediet Facebook. Jag fick förslag på nyutexaminerade lärare av min handledare och
24

utav de förslagen hörde jag av mig till fem stycken av dessa lärare. När jag skickade förfrågan
via Facebook valde jag att skriva ett mer informellt meddelande, se bilaga 2, framom att skicka
informationsbrevet. Detta beslut grundade sig i att jag ville pröva om ett mer informellt
tillvägagångssätt skulle göra att informanterna ville delta i undersökningen. Meddelandet
innehöll information om att jag blivit rekommenderad att ta kontakt med dem, vad det var jag
undersökte, vilka kriterierna var samt att deras deltagande var helt frivilligt. När de svarade att
de ville delta i undersökningen skickades mer detaljerad information. Genom denna process
svarade tre stycken att de ställer upp medan två inte såg och svarade på meddelandet. Jag
skickade även och frågade en lärare genom mitt egna sociala nätverk som också ställde upp.
Intervjuerna i denna avhandling samlades in i samarbete med en annan skribent inom
samma projektgrupp. Genom att samarbeta med insamlingen av data kunde vi få ett större
datamaterial snabbare och effektivare än om vi skulle ha gjort alla intervjuer själva. Kvale och
Brinkmann (2009, s. 129) säger att forskaren ska ”intervjua så många personer som behövs för
att ta reda på vad du behöver veta”. För att ge en så sann bild av fenomenen som möjligt var
planen att samla in fem intervjuer var så att vi skulle ha totalt 10 intervjuer att analysera.
Eftersom det fanns problem med att hitta de sista informanterna blev det slutligen så att jag
intervjuade fem personer och den andra skribenten intervjuade tre personer. Trost (2010, s. 143)
rekommenderar att forskaren ska begränsa antalet intervjuer till mellan fem och åtta i och med
att materialet kan bli för svårhanterligt och ytligt om det är fler informanter än det.
Alla informanter som ingick i denna undersökning är nyutexaminerad klasslärare medan
en av dem även berättar att hon är specialklasslärare. Sju av informanterna är kvinnor medan
en är man. Tre av informanterna undervisade i årskurs 5 eller 6 under distansperioden, fyra av
informanterna undervisade i årskurs 3, 4 eller en sammansatt klass av dessa två medan en
informant undervisade i årskurs 2. Fyra av dessa informanter är även ämneslärare i andra
årskurser.

4.6 Genomförande av datainsamling
För att forskaren ska vara säker på att allt kommer tas upp som hen vill få reda på är en bra
början på datainsamlingsprocessen att göra en intervjuguide. Lantz (2013, s. 70) förklarar att
det forskaren ska tänka på vid skapandet av en intervjuguide, också kallad intervjuplan, är att
besluta vilket omfång intervjun kommer ha. Intervjun borde vara så pass ingående att forskaren
känner att hen fått svar på de huvudsakliga punkterna. Lindstedt (2019, s. 212) skriver att

25

forskaren borde testa intervjuguiden genom en pilotintervju före hen genomför intervjuerna
med de riktiga informanterna. Varför forskaren borde göra detta är för att pilotintervjun ger
forskaren en chans att se hur bra intervjuguiden tar upp det hen vill få reda på samt eventuellt
göra nödvändiga korrigeringar. Lindstedt skriver att intervjuguiden kan testa genom att frågorna
ställs till en familjemedlem eller kompis. Även Trost (2010, s. 144) rekommenderar anhöriga
som informanter under provintervjun i och med att det kan upplevas som tryggare för forskaren.
Jag ansåg att det var en bra idé att testa intervjuguiden, bilaga 3, på förhand. För att kunna få
en verklig bild av hur bra frågorna fungerade ansåg jag att det var bäst att testa intervjun på
någon som hade en pedagogisk bakgrund och erfarenhet av det jag undersökte. Jag kontaktade
därför en lärare som haft erfarenhet av distansundervisning, dock inte en nyutexaminerad lärare.
Efter att ha genomfört testintervjun ändrade jag ordningen på frågorna, jag omformulerade vissa
frågor som jag upplevde var otydliga och jag satte även till några frågor för att ge informanterna
chansen att dela med sig av sin upplevelse ur många olika perspektiv.
Lantz (2013, s. 68–71) skriver även att forskaren under intervjun behöver förklara syftet
med intervjun. Detta behov är nödvändigt för att informanten, med information om vad
undersökningen söker ta reda på, kan ge givande information som svarar på frågorna. Med detta
i åtanke presenterade jag avhandlingens syfte i det informationsbrev som skickades ut, i
samband med intervjuerna samt förklarades även intervjufrågorna mer detaljerat vid behov.
I och med den rådande coronapandemin vid tidpunkten för datainsamlingen
genomfördes intervjuerna på distans i januari 2021. Denscombe (2016, s. 282) skriver om hur
nätbaserade intervjuer som genomförs med hjälp av en visuellt komponent, exempelvis med
hjälp av Skype och datorns kamera, har liknande förutsättningar och hinder som en intervju
som sker i verkligheten. De fördelar som en nätbaserad intervju dock har är att både forskaren
och informanten slipper besväret att ta sig till och från intervjun, ingendera behöver spendera
pengar på färdkostnader samt, vad gäller denna unika rådande situation, försvinner risken att
Covid-19 sprids ytterligare. Fyra av de intervjuer jag höll genomfördes via Zoom medan en av
intervjuerna genomfördes via Google Meet. En annan fördel med att intervjua på distans var att
intervjuerna kunde spelas in via IT-plattformen och således var upptagningen av resultatet
enkelt att genomföra. Lindstedt (2019, s. 213) framhåller att det som är bra med att spela in är
att intervjuaren då helt kan sätta sitt fokus på samtalet och ta in vad informanten säger samt att
det är lätt att återvända till intervjusituationen i efterhand och lyssna igen vid behov. Jag valde
även att spela in intervjun via telefonen så jag för säkerhets skull fick intervjuerna på band. Jag

26

gjorde informanterna medvetna om när jag började spela in genom att berätta det åt dem.
Intervjuerna tog mellan 40 minuter till en timme att genomföra.
Yin (2013, s. 139–142) ger exempel på saker som intervjuaren kan tänka på under
intervjun för att det ska genomföras ändamålsenligt och så trivsamt som möjligt för alla
involverade parter. Det första rådet är att forskaren ska tala återhållsamt och istället ge
informanterna utrymme att tala. Lindstedt (2019, s. 211) säger att den semi-strukturerade
intervjun, vilket är den intervjuform jag använde i denna undersökning, bl.a. innebär att
forskaren är intresserad av att höra informantens röst och inte hens egen. Forskaren ska
naturligtvis ställa frågor men Yin föreslår att forskaren ska ställa frågor som ger utrymme för
längre förklaringar än enbart korta jakande eller nekande svar. Jag tog till mig detta råd och vid
frågor som kan besvaras med ja eller nej utöka frågan med ett varför eller varför inte. Genom
att ha det tillägget på slutet bjuder det in till ett mer innehållsrikt svar. Hans andra och tredje
råd är att inte vara styrande i genomförandet av intervjun eller formuleringar av frågorna samt
att försöka vara opartisk i sitt handlande. Forskaren ska ställa frågan till informanterna utan att
styra dem i någon riktning. Kvale och Brinkmann (2009, s. 188) tydliggör hur forskaren kan
vara styrande i form av det kroppsspråk och den respons som forskaren ger på informanternas
svar. Forskarens beteende kan fungera som förstärkare till vilka svar som skulle vilja fås. Jag
försökte tillämpa dessa råd genom att formulera frågor som var neutrala i dess framförande,
genom att bara förklara syftet på en så ytlig nivå som möjligt men som de ändå kunde ta till sig
och förstå samt genom att ställa frågor som berörde både positiva och negativa aspekter av det
jag undersökte. Vad gäller att vara opartisk i mitt beteende försökte jag ge respons på att jag
lyssnade på vad informanterna sade utan att ändå leda dem omedvetet på något sätt, vilket jag
försökte göra genom att bara säga okej eller nicka förstående. Yin förespråkar också att
forskaren ska sträva till att ha en bra relation till informanterna och så långt som möjligt
säkerställa deras välbefinnande under intervjun. Detta gör forskaren genom att t.ex. inte ställa
för personliga frågor eller frågor som kan göra informanten ledsen. Trost (2010, s. 98) stämmer
in i detta och skriver att forskaren ska undvika att ställa provocerande frågor. Orsaken till detta
är att det kan förstöra det goda samspel som kan ha etablerats, det är oförskämt samt det är
respektlöst med tanke på att informanterna deltar frivilligt och hjälper genom att dela med sig
av sig själva. Jag försökte skapa en trevlig atmosfär genom att välkomna informanterna, fråga
om det jag instruerade låter bra för dem samt småprata med dem om jobb, avhandling och livet
i allmänhet efter att intervjun var över.

27

Nästa steg för att kunna analysera intervjun är att transkribera dem. Det finns fördelar
och nackdelar med att transkribera intervjuer. Denscombe (2016, s. 385) skriver hur de fördelar
som finns är att det ger forskaren chansen att komma nära inpå materialet och bekanta sig med
det på djupet. Genom att transkribera intervjuerna, till skillnad från att bara lyssna på dem igen,
får forskaren ett mer överskådligt material som hen kan göra ordsökningar i och färgkoda.
Denscombe presenterar också hur den nackdel som finns är att det tar mycket tid att
transkribera, som alla forskare kanske inte har. I och med att denna avhandling ingick i ett
forskningsprojekt presenterade möjligheten att en forskningsassistent transkriberade
intervjuerna åt mig. I och med den stora mängden intervjuer och att det är en tidskrävande
process att transkribera dem valde jag att acceptera erbjudandet. Efter att intervjuerna
genomförts skickades de till forskningsassistenten som transkriberade dem och som sedan
skickade tillbaka materialet i form av text. Jag fick tillbaka åtta intervjuer som var mellan fyra
till nio sidor långa. Kvale och Brinkmann (2009, s. 197) presenterar också hur ett beslut måste
fattas gällande om alla läten, t.ex. ”hmm” och skratt, betoningar och avbrott ska inkluderas i
transkriberingen eller ej. De förklarar även att svaret på om det är rätt eller fel inte finns i och
med att allt beror på vad syftet med transkriberingen är. I de transkriberingar som skickades till
mig inkluderades inte dessa läten och särdrag, vilket jag inte hade något emot i och med att jag
anser att de inte hade något mervärde i min undersökning och att de inte skulle ha bidragit med
att förstå fenomenet eller informanterna bättre.

4.7 Analysmetod
Efter datainsamling och transkribering börjar processen med att hantera materialet och
analysera det. Lantz (2013, s. 148) poängterar att materialet i sin helhet kan vara väldigt svårt
att greppa och ta sig an i det initiala stadiet. Hon förespråkar därför att forskaren börjar med att
skapa större kategorier, vilket kommer göra innehållet mer översiktligt när materialet delas upp
och klassificeras i den mest passande kategorin. Lindstedt (2019, s. 233) instruerar också
forskaren till att bryta ner materialet i mindre delar som svarar på det som undersöks. Genom
att dela upp materialet nystar forskaren upp materialet mer och mer tills hen tillslut kommit till
kärnan av det hen undersöker. Denscombe (2016, s. 392) poängterar dock att detta kräver att
forskaren har en tydlig bild av vad det är hen vill lyfta fram och hur detta syns i materialet.
Detta kräver då att forskaren går tillbaka till undersökningens syfte och får en klar bild av vad
det är hen ska ha svar på.

28

Kvale och Brinkmann (2009, s. 217–219) beskriver hur meningskodning är en
analysmetod som innebär att forskaren analyserar och delar upp materialet så att det blir lättare
att tyda. Forskaren gör detta t.ex. genom att kategorisera materialet i större tydliga kategorier
som lyfter fram det mångsidiga innehållet på ett lättfattligt sätt. Materialet kan sedan presenteras
som figurer eller tabeller. Genom att göra detta blir det även enklare att jämföra resultatet och
diskutera det utgående från existerande litteratur och kunskap. Trost (2010, s. 156) skriver även
om hur forskaren vid tolkning kan se återkommande meningar och åsikter som väcker intresse
och som kan ses som svar på det hen undersöker. Det var dessa två strategier jag använde mig
av vid tolkning av materialet. Jag började med att inrikta mig på en forskningsfråga och dess
intervjufrågor i taget för att säkerställa att jag inte förlorar skärpan och potentiellt missar särdrag
som kan uppenbaras vid fokuserade analyser. Jag läste igenom materialet för att få en initial
uppfattning om vilka de större huvudkategorier skulle kunna vara. Efter att ha kommit fram till
detta började jag med att se igenom vilka underkategorier som kunde hittas i den första
intervjun. Efter att ha gjort detta gick jag vidare till nästa intervju och sökte efter dessa samma
underkategorier och så vidare och så vidare tills jag gått igenom alla intervjuer. Efter att ha
speglat alla intervjuer mot resultatet av den första intervjun gick jag vidare till nästa intervju,
sökte nya särdrag och upprepade processen igen. Denna process gjorde jag med alla
intervjutexter. Genom att göra detta upplevde jag att jag noggrant gick igenom alla informanter
och fick en tydlig bild för hur återkommande företeelserna var. Huvudkategorier och dess
underkategorier sammanställdes sedan i en tabell där antalet informanter som instämde med
särdragen skrevs ut. Denna analysmetod var också tilltalande i och med att den går hand i hand
med hermeneutiken, som då är den valda forskningsansatsen för denna avhandling. I och med
att meningskodningen försöker tolka data och bryta ner den större helheten till återkommande
särdrag går tillvägagångssättet hand i hand med det hermeneutiken vill göra. Som tidigare
nämndes försöker forskaren vid användningen av hermeneutik analysera det som undersöks
eftersom hen vill förstå sig på det. I och med att jag analyserar data och urskiljer dess mening
arbetar jag på ett sätt som strävar till att uppfylla det mål jag satte när jag valde hermeneutiken
som forskningsansats, alltså att få en bättre förståelse för fenomenet.

4.8 Tillförlitlighet, trovärdighet och etik
För att en undersökning ska kunna anses hålla hög kvalitet behöver två aspekter uppfyllas:
tillförlitlighet och trovärdighet. Yin (2013, s. 49) betonar att detta borde vara ett viktigt mål att

29

sträva mot som forskare, speciellt vid kvalitativ forskning. Varför det är speciellt viktigt är för
att den kvalitativa forskningen är mera öppen, både i struktur och tillvägagångssätt. Genom att
forskaren har gjort vad hen kan för att fastställa tillförlitligheten och trovärdigheten tyder det
på att forskaren har integritet.
Med tillförlitlighet menas hur pålitligt resultatet i studien är. Lantz (2013, s. 161)
förklarar att resultatets betydenhet är direkt ihopkopplad med tillförlitligheten. Om studien inte
är tillförlitlig är resultatet alltså oanvändbart. Hon skriver även att tillförlitligheten kan testas
genom att en ojävig person genomför samma undersökning för att se om resultatet blir samma.
Denscombe (2019, s. 409–410) förklarar emellertid hur det är väldigt svårt vid kvalitativ
forskning. Detta eftersom det är nästintill omöjligt att återskapa samma konstellation vad gäller
informanter och deras bakgrund, miljö och sociala sammanhang som vid den ursprungliga
datainsamlingen. Att forskaren också har ett starkt individuellt band till datainsamlingen
försvårar också möjligheten att en annan forskare kan återskapa resultatet. Hur kvalitativ data
däremot kan få tillförlitlighet, enligt Denscombe, är att forskaren detaljerat rapporterar vilka
metoder som användes, hur data analyserades samt vilka resonemang som fördes kring gjorda
beslut. Genom att göra detta kan andra forskare analysera forskarens arbetssätt och avgöra om
respektabla tekniker och vettiga resonemang har använts kring de beslut som tagits. Hur
tillförlitligheten har eftersträvats i denna avhandling är genom att tillämpa dessa råd som
Denscombe ger och detaljerat redogöra för valda metoder och handlingssätt, som läsaren av
avhandlingen kan reflektera och kritiskt granska.
Yin (2013, s. 83–84) förklarar att trovärdighet inom forskning innebär att studiens data
har samlats in och tolkats på ett lämpligt sätt som verkligen återger materialets sanna natur.
Lindstedt (2019, s. 116) instämmer i detta och skriver att det handlar om ifall forskaren i
slutändan fick ett resultat som svarade på det hen undersökte. Hon förklarar att detta hänger på
två saker. För det första handlar det om hur genomtänkt datainsamlingen var och för det andra
handlar det om hur organiserad genomförandet var. Genom att planera sin studie och genomföra
den med en struktur i åtanke säkerställer forskaren trovärdigheten för sitt arbete. Denscombe
(2016, s. 289, 410) poängterar att det kan vara svårt att fastställa trovärdigheten när forskaren
använder intervjuer som datainsamlingsmetod. Orsaken till detta är att forskaren inte kan
säkerställa att det informanterna berättar automatiskt är sant eftersom informanterna kan välja
att inte vara ärliga eller förvränga verkligheten på något vis. Han förklarar dock vidare hur
forskaren kan främja trovärdigheten genom att genomföra och hantera materialet på ett

30

professionellt och regelrätt sätt. Forskaren kan även säkerställa undersökningens trovärdighet
genom att jämföra den med forskning och litteratur och se hur bra de korrelerar. Till sist kan
forskaren även återvända till informanterna och redovisa sitt material och sin tolkning för att få
bekräftelse om dess riktighet. Trovärdigheten i denna avhandling tryggas genom att materialet
hanterades varsamt där bara de som arbetade med materialet fick inspelningarna och
inspelningarna förstördes när intervjuerna blivit transkriberade. Resultatet jämförs också med
tidigare forskning och litteratur i diskussionskapitlet, vilket då ökar trovärdigheten om det finns
tidigare undersökningar som kommit fram till samma slutsats.
Etik är en viktig aspekt av all forskning. Denscombe (2016, s. 423) skriver att etisk
medvetenhet är av stor betydelse eftersom det hindrar forskaren från att gå över gränser, på
informanterna och offentlighetens bekostnad, i sin strävan att sprida kunskap om fenomenet
hen undersöker. Han poängterar även att forskaren inte har något val vad gäller att vara etisk i
sin forskning utan att det är en självklarhet i all anständig forskning. Lindstedt (2019, s. 49–50)
skriver också om hur forskaren har ansvar för sin undersökning och eventuella konsekvenser
den medför. Att därför följa god sed borde vara av stor vikt för forskaren. TENK, alltså den
Forskningsetiska delegationen, har 2019 kommit ut med riktlinjer för hur en undersökning kan
vara etiskt korrekt. Forskaren ska respektera informanternas autonomi och människovärde.
Informanternas rätt till bl.a. personlig frihet och integritet, yttrandefrihet och skydd för
privatlivet ska respekteras. Informanterna har rätt att bli underrättade om att deras delaktighet
är helt beroende av deras frivilliga medverkan samt rätt att vägra delta i undersökningen om de
så vill. Informanterna kan också i vilket skede som helst och av vilka orsaker som helst kan
avbryta sin medverkan, och de behöver inte delge orsaken till forskaren. Informanterna ska
även få en rättvis bild av forskningens mål och få det förklarat på ett så bra sätt att de förstår.
De ska även bli underrättade om hur intervjun praktiskt kommer gå till och vad de kan förvänta
sig kommer ske. Denna undersökning följde de etiska riktlinjerna i och med att informanterna
vid förfrågan fick veta undersökningens syfte, att jag gärna vill ha dem som informanter men
att det samtidigt är okej om de väljer att inte delta. I början av intervjun presenterade jag
upplägget för intervjun och vad som skulle tas upp så att informanterna kunde bli medvetna om
intervjuns struktur och bli bekväma i den intervjusituation de befann sig i. Undersökningen
följde även de etiska riktlinjerna i och med att informanternas identitet skyddas genom att deras
namn blev utbytt till en siffra samt genom att delar av svar som kan äventyra informanternas
anonymitet inte inkluderades i resultatet.

31

5 Resultat
I detta kapitel presenteras undersökningens resultat. I första delen av kapitlet presenteras
resultatet till forskningsfråga ett som berör distansundervisning och nyutexaminerade lärares
upplevelser av relationen till eleverna. I den andra delen presenteras resultatet till
forskningsfråga två som berör distansundervisning och nyutexaminerade lärares upplevelser
av relationen till kollegerna.

________________________________________________________
5.1 Distansundervisningen och relationen till eleverna
Genom analys av intervjuerna har huvudkategorier och underkategorier utarbetats. Den första
huvudkategorin fokuserar på hur lärarna upplevde relationen, både professionellt och
personligt. Den andra huvudkategorin berör på vilket sätt lärarna upplevde att relationen
påverkades av distansundervisningen. Den tredje huvudkategorin presenterar vilka metoder
lärarna använde för att bygga upp relationen till eleverna när de jobbade på distans.
Table 1

Tabell 1. Huvudkategorier och underkategorier i resultatet för forskningsfråga 1.

Upplevd relation

Distansundervisningens
påverkan

Relationsskapande
metoder

Professionellt

Synliggörandet av nya aspekter av
elevernas liv (#1, #2, #4)

Upprätthålla individuell
kontakt med eleverna (#1,
#2, #3, #5, #6, #7, #8)

Relationen var bra (#1, #5)
Fanns både positiva och
negativa aspekter (#2, #3, #7,
#8)
Relationen blev sämre (#4, #6)
Personligt
Relationen hade sina
utmaningar (#1, #2, #3, #5, #8)

Större uppskattning av den
personliga relationen (#2, #6, #7,
#8)
Variation i interaktionen med
eleverna (#1, #2, #3, #4)
Oförmåga att få kontakt (#2, #3,
#4, #6, #7, #8)
Bortfall av personlig interaktion
(#2, #3, #4, #5, #6, #8)

Relationen var ofullkomlig (#4,
#6, #7)

32

Vara tillgänglig för
eleverna (#1, #2, #3, #4,
#8)
Var personlig och öppen
med eleverna (#4)
Inkludera roliga inslag (#1)

Upplevd relation
Relationen som lärare har till sina elever har två perspektiv: det professionella perspektivet och
det personliga perspektivet. Det som kan ses på informanternas svar var att dessa relationer inte
gick hand i hand. Fastän den ena aspekten av relationen kan ha fungerat bra behöver det inte
betyda att det andra perspektivet automatiskt fungerade bra också. De olika perspektiven
medförde olika möjligheter och utmaningar under distansundervisningen och informanterna
gav många olika synvinklar och exempel på detta.

Professionellt
Informanternas svar på hur den professionella relationen med eleverna upplevdes under
perioden av distansundervisning varierade och gav många olika synvinklar. Två informanter
tyckte relationen var bra och hade en positiv bild av den relation som ägde rum under
lektionstid och som gäller undervisningen. Den första informanten upplevde den professionella
relationen som positiv. Hon var vikarie för klassen hon hade ansvar för under
distansundervisningen, vilket också påverkade relationen på ett visst sätt utöver distansen.
Denna påverkan kunde ses i att fastän hon tyckte att hon hade en bra relation med eleverna och
lärde känna dem vartefter tiden gick så fanns det en ovisshet om var eleverna befann sig
kunskapsmässigt samt att eleverna kan ha varit obenägna att dela med sig om vad de förstod
och inte förstod. Trots detta ansåg hon ändå att hon hade en bra relation med eleverna. Den
andra informanten ansåg också att hon hade en bra relation med eleverna och att kontakten
upprätthölls. Hon poängterar dock att det inte var så direkt utan att hon behövde jobba på det.
”Det var ju kanske den biten som till en början var den svåraste att hur ska man lyckas. Men sedan så fick
vi ett ganska bra system och varje morgon så hade vi ett morgonmöte med eleverna där uppgifterna
introducerades och sedan så fortsatte vi med dagens uppgifter och så träffades vi regelbundet och eleverna
for och arbetade och de kunde komma och mötas i det här meet rummet tillsammans. Där fick vi hålla
den där dialogen och diskussionen. Där kan, jag har en väldigt social grupp så de var alla på plats och alla
var med så gott som alltid så det fungerade bra det upplägg vi hade.” - #1

Fyra informanter ansåg att det fanns både positiva och negativa aspekter eftersom relationen
hade bra aspekter men utmanande sidor samtidigt. En informant upplevde både bra och dåliga
sidor i form av att det t.ex. gick bättre att ge feedback till eleverna medan de tekniska aspekterna
medförde en del frågetecken. Hon ansåg att relationen var bra då hon fick chansen att se varje
elev, hur de jobbade och ge dem alla uppmärksamhet i form av respons på deras arbete. Det

33

negativa var osäkerheten om elevernas delaktighet och om de alls lyssnade, detta eftersom vissa
elever inte hade på sin kamera. Den andra informanten var av den åsikten att fastän hon märkte
av distansens effekt så var den kontakt hon hade ansikte mot ansikte virtuellt med eleverna en
bra hjälp i att upprätthålla relationen. Hon märkte också hur relationen till vissa elever var bättre
än till andra.
”Det känns nog som om man har en vägg mellan sig och eleverna under distansundervisningen som man
inte har i klassrummet. För man är ju inte i samma rum som eleverna. Men jag tyckte ändå att genom att
träffa eleverna via skärm att man såg dem så fick man nog, så upprätthöll man ändå en bra relation med
eleverna och speciellt när man sedan ringde till dem enskilt och gjorde någon uppgift, så då stärktes nog
relationen. /… / Med vissa elever fick man en bättre kontakt via distansundervisning än i klassrummet
för där blev alltid eleven osynlig eller tog inte så mycket plats, men nu hade eleven möjligheter att få
kontakt med läraren utan att några andra elever är där med. Så det är nog både positiva och negativa sidor
med det här.” - #3

Två andra informanter hade också märkt av hur relationerna till eleverna skilde sig åt i vissa
fall, speciellt beroende på hur bra eleverna klarade av innehållet på egen hand. De elever som
behövde mera hjälp eller var mer benägna att be om hjälp hade bra kontakt med läraren medan
de elever som klarade sig bra själva eller inte bad om så mycket hjälp inte hade en så aktiv
relation med läraren.
”Relationen blev bättre till vissa elever för man hade mer kontakt, men sedan vissa elever jobbade
jättesjälvständigt eller hade mycket hjälp hemifrån så dom såg jag knappt alls, bara på morgonmötena.”
- #2
”Vissa elever när de stötte på problem eller frågor så ringde de och frågade, så vissa hade jag helt bra
kontakt med men andra så var det bra om man hörde av dem en gång per dag på morgonen. Så inte så
hemskt bra relation där/…” - #7

De resterande två informanterna ansåg att den professionella relationen till eleverna hade
blivit sämre under distansundervisningen. En informant upplevde att hon tappade kontakten
med eleverna trots att hon såg dem varje dag. Hon ansåg att de virtuella träffarna inte gav samma
känsla av gemenskap och att det i sin tur gjorde att mycket roligt föll bort. Hon var glad att de
kunde upprätthålla relationen i någon mån under distansperioden men att det inte var samma
sak som att träffas i verkligheten. Den andra informanten ansåg att det var svårt att ha kontakt

34

med eleverna och att det blev så att hon var den som pratade under träffarna medan eleverna i
sin tur inte sa så mycket. Hon ansåg att relationen blev sämre.
”Relationen under hela distansundervisningen var mycket sämre än när man har närundervisning. Det var
hemskt svårt att ha en kontakt med eleverna. I princip gick klassmötena mycket ut på att jag pratade och
om någon hade en fråga så kunde de fråga och sedan var det så.” - #6

Informanterna har olika erfarenheter av att undervisa på distans och av hur det har inverkat på
den professionella relationen mellan dem som lärare och eleverna de undervisat. Som visats
ovan finns det en jämn fördelning mellan positiva och negativa erfarenheter.

Personligt
Medan en mångsidig bild visades av den professionella relationen, med både positiva och
negativa perspektiv, framträdde en mera ensidig bild av hur den personliga relationen med
eleverna upplevdes under distansundervisningen; relationen upplevdes både som utmanande
och ofullkomlig.
Åtta av informanterna upplevde att den personliga relationen antingen hade sina utmaningar
eller var ofullkomlig. Informanterna berättar alla att det, i varierande grad, har varit svårt att ha
en personlig relation med eleverna och att den relation de haft kanske inte har varit önskvärd.
Två informanter berättade om hur de har gett eleverna utrymme och chansen att dela med sig
om de tänkte på något. En av informanterna berättade att de inte hade så många videosamtal
som de kanske borde men att när de väl kommunicerade och delade med sig av personliga saker
som var på gång i deras liv så gav det henne en bättre förståelse för eleverna och det hjälpte
också i att skapa en mer personlig relation. Den andra informanten upplevde att eleverna alltid
hade chansen att dela med sig av sina tankar och frågor men att det inte var samma sak i och
med att tillfällena var färre än i skolan där hon ser eleverna hela dagen.
”Nog försöker jag alltid att ge möjlighet för dem att berätta om det är något, jag brukar inte fråga sådär
att vad har ni gjort på veckoslutet men jag brukar fråga om någon vill berätta något, att hände det något
speciellt igår, och då så berättar dom eller inte. Sedan var det någon som blev jättestressad över en
provsituation på distans och då så talade vi om den saken att den upplevde det stressigt och så. Samma
typer av diskussioner som man har i skolan. Man är ju inte med dem hela dagen som man är i skolan så
på det sättet ser man ju inte dem på samma sätt.” - #2

35

Tre informanter som upplevde relationen som utmanande ansåg att den personliga relationen,
liknande den professionella relationen, till en viss del föll bort samt varierade mellan eleverna.
En av informanterna upplevde att personliga frågor som hur de har det eller om de gjort något
speciellt under veckoslutet, som vanligtvis ställs i förbifarten i korridoren, till en stor del föll
bort. Två informanter upplevde samma sak och uttryckte hur de upplevde att spontaniteten i
relationen försvann under distansundervisningen.
”Jag tyckte att man pratade mera med vissa för de berättade mera än andra. Det är kanske det där spontana
på rasterna som man saknar på distans. Det är kanske lite spontant i början då man pratar så frågade jag
lite frågor av dem, så jag försökte få dem att berätta hur de kände och vad de tänkte. Men på rasterna så
pratar man lite annat och man lär kanske känna varandra lite mer.” - #5
”…/om man tänker vanlig skola så där när man är i skolbyggnaden, så då kan de ju berätta jättemycket
sånt som inte hör alls till lektionerna, att de fått en ny hund eller att de har sjukt någonstans eller att de
funderar över något, att det kom ju inte alls fram nu, till viss mån nog med vissa elever, men inte alls i
samma utsträckning/...” - #3

Tre informanter ansåg att relationen var ofullkomlig. De upplevde att den relation de hade med
eleverna var minimal, ytlig eller inte existerade alls. En informant tyckte att hon inte hade så
mycket kontakt med eleverna förutom om de skickade en bild eller nåt personligt meddelande
i samband med att hon hjälpte dem. De två andra informanterna upplevde att relationen var
opersonlig och att mycket av relationen uteblev.
”…/kontakten med eleverna och den där relationen blev väldigt ytlig. Man slapp inte in på djupet och
vissa elever som skulle ha behövt mer stöd så var det ibland svårt att få tag på, vissa var svåra att nå. Inte
så hemskt bra relation egentligen. Distant och ytlig.” - #7
”Det här personliga faller ju mycket mera bort under distansundervisning. /… / Allt personligt föll bort och allt som
hände på rasten föll bort, att allt som hände före och efter skolan föll bort.” - #4

En informant poängterade också att hon tror den relation som existerade under
distansundervisningen inte var tillräcklig för elevernas behov och att det kan ha varit negativ
speciellt för de elever som inte har någon annan vuxen att interagera med på dagarna förutom
läraren.

36

”Att det var nog en stor del som föll bort från den här dagliga kontakten som de behöver, speciellt för de
barnen som var ensamma hemma, som inte hade någon vuxen hemma, så för de barnen är det nog viktigt
att ha de där vuxna i skolan, och de vuxna fanns ju nu då inte i skolan.” - #3

Distansundervisningens påverkan
Lärarna upplevde att distansundervisningen påverkade relationen på olika sätt och i vissa fall
ledde det till det bättre men ibland också till det sämre. Relationen främjades av att lärarna och
eleverna fick se sidor av varandras liv som de inte skulle ha gjort i den vanliga skolmiljön.
Tre av informanterna upplevde hur distansundervisningen främjade relationen till eleverna och
gjorde den mer personlig. Detta i och med att distansundervisningen synliggjorde nya aspekter
av elevernas liv. En informant berättar om hur hon fick se en annan bild av sina elever när de
befann sig i en hemmiljö och att deras relation då kändes mer personlig. Hon fick se vilken
inredning de har i sina rum, föräldrar som syntes i bakgrunden samt några husdjur. En annan
informant hade haft samma upplevelse och tyckte det var viktigt att hon bemötte elevernas
entusiasm för att visa dem att hon bryr sig om dem och vill lära känna dem. Den tredje
informanten försökte dela med sig av sig själv och besvara elevernas nyfikenhet så gott hon
kunde.
”Sedan så utöver det professionella så fick man ju en helt annan kontakt med eleverna då man chattade
och skrev och de skickade bilder från sina städade rum och så råkade det vara en katt med på bilden, och
då fick man lite sådär utveckla den där relationen med eleven. Jag tror det var jätteviktigt att man också
visar en sådan sida speciellt nu då man inte träffas, så att eleven känner att min lärare bryr sig faktiskt.” #1
”Personligt har man försökt att vara sig själv då man har haft distansundervisningen och de var väldigt
öppna och nyfikna på hur min lägenhet såg ut så jag visade dem den då en lektion att så här ser det ut.” #4

Fyra av informanterna märkte också hur distansen hade en positiv effekt på relationen eftersom
den gav en större uppskattning av den personliga relationen. Informanterna berättar om hur
lärarna och eleverna insåg värdet i att fysiskt få träffas i skolan då de var tvungna att hålla
distans, att de uppskattade den tid de fick med varandra mer, även om det var på distans, samt
att de var glada när de fick återvända till närundervisning de sista veckorna av skolåret.

37

”Men annars var det en sådan tid att de sa jätte ofta att de vill tillbaka till skolan att dom saknar den där
sociala kontakten. Det var jätteroligt att varje gång man ringdes eller såg varandra så märktes det att de
saknade varandra / … / sedan var det extra roligt att vara tillbaka på jobb och man fick många så här
insikter om hur bra det är att vara på jobb i skolan.” - #2
”Sedan då man kom tillbaka sista veckan i maj så märkte man att många av eleverna var nöjda att vara
tillbaka. Så om man tänker på den relationen så har distansundervisningen främjat detta. Man märker att
de uppskattar skolan mera.” - #7

Informanterna upplevde att distansundervisningen ledde till en variation i interaktionerna de
hade med eleverna. Distansundervisningen gav informanterna en chans att stärka relationen till
vissa elever som de inte hade haft en så nära relation med innan. Tre informanter berättar om
hur vissa elever, som vid närundervisning är ganska osynliga, blev mera öppna och frimodiga
när undervisningen skedde på distans och med digitala medel. Genom att de fick uttrycka sig i
text via chattforum, diskutera regelbundet via en skärm samt prata helt ostört med läraren
vågade de visa mer av sig själv än vad de vanligtvis gör i det större sociala sammanhanget som
finns i den fysiska skolan. Informanterna upplevde då att de fick en bättre bild av vem vissa
elever är under distansperioden.
”Med vissa elever fick man en bättre kontakt via distansundervisning än i klassrummet för där blev alltid
eleven osynlig eller tog inte så mycket plats, men nu hade eleven möjligheter att få kontakt med läraren
utan att några andra elever är där med /…/ man fick mera individuell kontakt med vissa elever än vad du
får i klassrummet, just det här till exempel med tysta eller blyga elever så fick du nu en chans, eller
eleverna fick en chans att nu mera våga ta plats då de visste att det bara var jag och eleven, och eleven
var där i sin egen hemmiljö som också kanske gör det tryggare för eleven än i ett stort klassrum med
många andra klasskamrater/...” - #3

Trots att detta hade en positiv effekt för vissa elever så hade det också en negativ effekt för
andra elever. Medan vissa elever trädde fram under distansundervisingen så drog sig andra
tillbaka. Två informanter berättade om hur de upplevde att vissa elever som de inte hade en så
nära kontakt med försvann i bakgrunden och inte var så öppna under distansperioden.
”De sedan som man inte lätt klickade med eller som man inte lätt fick kontakt med så där sitter du då på
andra sidan av skärmen och vet inte riktigt.” - #1

38

”De blev kanske blygare vissa av dem när det är bara en skärm, det är ju lite konstigt att läraren ringer till
en och man är själv hemma och hon är själv hemma. De är kanske inte riktigt sig själva heller.” - #2

Sex informanterna berättade också om hur de ibland upplevde en oförmåga att få kontakt med
eleverna. De berättar om hur eleverna i vissa fall kunde utebli från lektionerna, vilket både
skapade en maktlöshet i att göra något åt det men också en oro om elevernas välbefinnande.
Informanterna berättar om hur de inte kunde göra så mycket om en elev inte deltog förutom att
ringa föräldrarna och på det sättet försöka få kontakt. Om föräldrarna sedan inte svarade så
kunde informanterna inte göra så mycket mer. Att eleverna var med på lektionen men inte hade
på kamera försvårade också möjligheten att få kontakt med dem. En informant uttryckte också
en osäkerhet i hur hon skulle hantera sådana situationer och vad hon kunde kräva av eleverna.
”Jag fick kämpa jättehårt med en elev att jag fick inte tag i honom och han fick inte något gjort och det
kom en massa förklaringar från föräldrarna och man blev orolig att hur har dom det hemma riktigt nog.”
- #2
”Det var en del som absolut inte ville ha kameran på då man hade samtalet och en del som absolut inte
ville ha mikrofonen på, att dom inte kände sig bekväma med att vara så här på videosamtal. Det var nog
väldigt många som man tappade kontakten med, fast man träffade dem så märkte man att man gled ifrån
dem. /… / det att det har varit svårt att man inte kan veta vad man kan kräva av eleverna då det har varit
folk som inte vill ha på sin kamera, så ska man tvinga eleven att visa sig eller ska man låta den sitta där
som en svart ruta. Det har varit svårt då man har annat att eleverna har pysslat med annat samtidigt man
har undervisningen. Att de kanske är inne på några hemsidor eller gör något annat samtidigt som man
undervisar, de är med i videosamtalet men de är kanske inte riktigt där ändå. Det har varit svårt att hur
ska jag säga till den här eleven att nu misstänker jag att du inte riktigt gör det du ska att nu pysslar du
med annat på sidan om. Det har varit svårt det här att sätta gränser, inte kanske sätta gränser, men det här
med reglerna då man inte kan kolla på samma sätt.” - #4
”Jag kunde vara osäker ibland på att är alla verkligen med här. Jag hade namnupprop och jag kunde se att ’jo, den
här eleven är här’ men sedan om inte kameran var på resten av tiden så var det lite svårt att veta om den verkligen är
där bakom skärmen eller gör den något annat.” - #8

Sex informanterna lyfter också fram hur det var ett bortfall av personlig interaktion under
distansperioden och att de inte kunde ha en fostrande och omsorgsfull relation på samma sätt
som de har i skolan. De berättade om hur den sociala kontakten föll bort då de inte kunde se
miner och känslor, att möjligheten till prat om fritid och intressen inte var lika påtaglig som i

39

vanliga fall samt att tillfällen för fostran inte förekom så ofta. De upplevde att eleverna försvann
på ett sätt när de inte fysiskt var på samma plats. En informant lyfter också fram hur de andra
eleverna kunde bli irriterade när det var extra prat då det störde deras koncentration, vilket också
hindrade möjligheten till interaktion.
”Om man är i skolan så kan de sitta och jobba och någon kan komma och berätta något åt en då man sitter
vid katedern, något som inte har med lektionen och göra och man kan sitta och lyssna på dem. Det kunde
man inte göra på samma sätt då det var distans för då hör ju alla vad dom säger och folk blev ju irriterade
då det alltid var någon som skulle berätta vad hunden hade gjort och folk var så där ’tyst nu, att du kan
inte prata då det är lektion’.” - #4
”… /samtidigt är det ju den där fostran som lite föll bort. Då man är i skolan så fostrar man ju med det
här sociala då man kan gå och säga vad som är okej att säga till kompisar osv. Det föll ju lite bort under
distansundervisningen de här fostrande aspekterna, utan det var mest att vi fokuserade på undervisningen.
Nu på en vanlig skoldag säger man hela tiden att ’bort med mössan, försök äta upp’, sånt som hör till att
man ska lära sig i livet. Det hann man inte undervisa, det var mest ämnesfokuserat. #5
”På ett sätt så faller en viss kontakt bort då man har allt på distans. Att sådana här vardagliga frågor som man kan
fråga i korridoren att hur är det och hur var helgen, det blev inte på samma sätt lika mycket på distans som vanligt.
Det tyckte jag var svårt.” - #8

Relationsskapande metoder
Informanterna arbetade målmedvetet med att bygga relationen till eleverna och de hade ganska
liknande metoder och tankar om vad som var viktigt att ta fasta på.
Sju av informanterna försökte upprätthålla individuell kontakt med eleverna för att de insåg att
det var viktigt att eleverna såg att läraren brydde sig om dem samt för att informanterna skulle
kunna se till varje elevs skolgång och välbefinnande. Detta gjorde de dock på olika sätt. Vissa
valde att hålla kontakt via text genom att ge skriftlig feedback eller chatta med eleverna medan
andra valde att hålla kontakten muntligt genom samtal och träffar med både mindre och större
grupper av elever. Huvudsaken var att informanterna fick spendera en stund med eleverna,
vilket en informant uttrycker visade sig vara mer tid än vad hon vanligtvis hinner spendera vid
närundervisning. Genom detta upplevdes det att relationen blev djupare än vanligt.
”Var jag tog med mig efter den här distans perioden var att dom här personliga chatt-trådarna och att man
personligt pratar med enskilda elever. Kanske videosamtal hann man inte ha i den utsträckning som man
kanske skulle ha önskat men iallafall då man chattade och skrev då om olika personliga saker som händer
i elevernas liv och vad de har på gång, så gav ett djup i relationen och en förståelse för vem eleven är på
ett annat sätt.” - #1

40

”Nå, just det där att hålla den där enskilda kontakten med eleverna, att varje dag så hade jag kontakt med
varje elev eftersom de hade meddelat till mig när de hade gjort alla sina uppgifter, så då gick jag in och
rättade, så skickade jag feedback och så sa vi tack och hej före eleven gick för skoldagen, så det tycker
jag nog att den där individuella kontakten gjorde nog att den där relationen uppehölls bra.” - #3

”Det positiva var kanske det att man verkligen tog sig tid att bemöta varje elev och gå igenom vad de
jobbade med och ge respons på deras uppgifter till varje elev. Det blev mer fokuserat att man verkligen
har koll på vad alla har gjort. /… / Att man på ett annat [sätt] tvingades till att se varje elev och följa med
deras framsteg i uppgifterna de jobbade med. En sådan här direkt respons. Jag satt långa dagar och läste
igenom deras inlämningsuppgifter och gav direkt feedback. /… / Det upplevde jag att många tyckte
mycket om att de fick den där direkta responsen på uppgifterna.” - #8

En av informanterna som försökte bygga relationer till eleverna genom individuell kontakt
ansåg att hon inte hade stora framgångar trots sin ansträngning. Hon försökte skapa en god
relation till eleverna genom att intressera sig för deras inlärning och förståelse av innehållet.
Hon gjorde detta genom att försöka kontakta eleverna och diskutera detta med dem men ansåg
att hon dock inte vara så framgångsrik i sina försök.
”Men sedan har jag försökt att ringa upp dem och kollat hur det gått med uppgifterna och kollat med dem
om det finns något de inte förstår /… / på det sättet har jag försökt bygga relationen men inte så hemskt
framgångsrikt.” - #7

Fem av informanterna berättar om hur de försökte bygga en starkare relation genom att vara
tillgängliga för eleverna och finnas där för dem, något som kan vara en utmaning på distans.
De berättar om hur de tydliggjorde strukturen för dagen, skapade utrymme för eleverna att ta
kontakt och var närvarande som hjälp om de behövde det. Genom att vara tillgänglig kunde
informanterna visa eleverna att de är någon eleverna kan lita på och vända sig till dem om de
har problem. En av informanterna uttryckte hur detta samtidigt skapade en oro hos henne
eftersom denna tillgänglighet krävde att hon delade med sig av något som normalt hör till
hennes privatliv, dvs. hennes telefonnummer.
”... / varje morgon så träffades vi på Google meet och talade om dagen att om dom hade några frågor, då
hade de redan fått sina uppgifter så då kunde de fråga om det var något som var oklart och sedan ringde
jag ibland upp till någon viss elev eller så ringde de mig om de behövde hjälp. Så jag var ändå tillgänglig.”
- #2

41

”… / det är nog jätteviktigt att upprätthålla de här relationerna också under distans- undervisning så att
eleven vet att läraren finns där och får se läraren /… / Det är viktigt att visa att man finns där för eleven
och ja, det var nog kanske det viktigaste, att man finns där för eleven och eleven vet att den kan ta kontakt
med läraren och vet hur den kan göra det för att se läraren och prata med den.” - #3

”Sedan det som man också behövde göra som jag var lite orolig över var att man lämnade ut sitt eget
telefonnummer till barnen om de skulle behöva ringa om nätet inte fungerade och de inte kunde komma
på lektion. Det kändes både professionellt och personligt att ge dem mitt eget telefonnummer. Ingen har
missbrukat det.” - #4

”Vi strävade i början att ha en träff på morgonen via hangouts meet då jag berättade om dagen och
strukturen att vad skulle göras. Sedan var jag inloggad hela dagen på meet och då kunde eleverna ställa
frågor och få hjälp. /… / Vi försökte att träffas varje dag online så att vi såg varandra.” - #8

En informant berättade om hur hon var öppen och personlig med eleverna. Hon bemötte deras
nyfikenhet och delade med sig av sig själv och sitt liv för att i retur få en starkare relation med
eleverna. Fast det inte var succé alla gånger så skämtade informanten också med sina elever
och försökte stärkta relationen genom humor.
”Personligt har man försökt att vara sig själv då man har haft distansundervisningen och de var väldigt
öppna och nyfikna på hur min lägenhet såg ut så jag visade dem den då en lektion att så här ser det ut.
Sedan har jag försökt att skoja med dem på samma sätt fast det är lite svårt och det går inte hem lika bra
på distans. Just det där att man har sagt till dem att nu är skoldagen slut men om det är någon som vill bli
kvar och hänga och vill berätta något så kunde man bli kvar en stund då skoldagen var slut och så kunde
vi ha lite personliga samtal.” - #4

En informant använde sig av roliga inslag och teman i undervisningen. Hon tyckte att detta
bidrog till att stärka klassandan och höja stämningen. Hon ansåg att det skapade en entusiasm
och glädje hos eleverna, som i sin tur underlättade den annorlunda sociala situation de arbetade
i.
”Men för att skapa den där relationen och den där ivern att skapa det där sammanhanget tillsammans och
den där vi-känslan, så hade vi ibland olika teman på morgonen, att det var ibland pyjamas skulle man ha
på sig, eller att man skulle sätta upp en bild på sig då man var liten, att nu skulle man ha svart på sig eller
på vappen skulle man ha vapp-utstyrsel bara för att lätta på stämningen.” - #1

42

Sammanfattning för forskningsfråga 1
För att kunna få en bild av hur informanterna upplevde relationen med eleverna presenterades
resultatet utifrån två perspektiv: den professionella relationen och den personliga relationen.
Den professionella relationen var ganska jämnt fördelat mellan positiva och negativa
erfarenheter men majoriteten av informanterna kunde inte ge ett svartvit svar på den frågan. De
flesta av informanterna upplevde att den professionella relationen varierade i förhållande till
enskilda elever och att många olika faktorer spelade in i att forma dem. Den personliga
relationen tenderade att upplevas mer negativ. Majoriteten av informanterna ansåg att relationen
hade sina utmaningar. Utmaningarna var att få eleverna delaktiga, att de spontana samtalen som
vanligtvis sker i t.ex. korridorerna i skolan inte fanns under distansundervisningen och att det
var svårt att efterlikna på ett digitalt sätt.
Gällande informanternas upplevelser av hur distansundervisningen påverkade
relationen lyftes både positiva och negativa aspekter fram. Informanterna upplevde det som
roligt att de fick se nya sidor av elevernas liv som de vanligtvis inte ser i skolmiljön samt att
både elever och lärare fick en större uppskattning för den personliga relationen. Informanterna
upplevde en variation i interaktionen med eleverna. Informanterna upplevde det som positivt
att vissa elever som inte syns och hörs mycket normalt kom fram på ett annat sätt under
distansundervisningen och dela med sig av sin personlighet mer. Dock fanns det också elever
som syntes mindre under distansen och blev mer reserverad. Det som vissa informanter
upplevde som utmanande med distansundervisningen var att de inte alltid fick kontakt med
eleverna via de digitala plattformarna. En del elever hade inte på varken kamera eller mikrofon
och en del

elever kanske inte dök upp alls. Detta skapade en ovisshet om elevernas

välbefinnande och en orolighet hos informanterna. Relationen påverkades också negativt av
distansundervisningen i och med att den personliga kontakten till en stor del föll bort.
Informanterna upplevde att de inte kunde vara delaktiga i elevernas liv på samma sätt och att
det kändes tråkigt.
Informanterna försökte skapa relationer genom att använda olika metoder. Nästan alla
informanter berättade om hur de upplevde att den enskilda kontakten var viktig och att de därför
på olika vis gav eleverna enskild bekräftelse i form av t.ex. feedback eller genom att chatta med
eleverna. De upplevde att eleverna också uppskattade detta och var glada att få denna kontakt.
De flesta informanterna berättade om hur de stärkte relationen genom att vara tillgängliga. De
var tillgängliga både i skolrelaterade frågor men även i personliga ärenden. De metoder som
43

enskilda informanter använde sig av var att vara öppen med eleverna vad gäller hennes eget
privatliv och dela med sig av t.ex. hur hennes lägenhet såg ut när eleverna ville veta. En annan
informant berättar också om hur hon inkluderade roliga inslag i skoldagen och att de kunde ha
roliga teman då och då. Dessa roliga inslag var t.ex. firande av första maj genom att klä ut sig
samt ha enklare teman i form av exempelvis pyjamas-dag.

44

5.2 Distansundervisningen och relationen till kollegorna
Vad gäller relationer inom kollegiet har tre huvudkategorier identifierats med tillhörande
underkategorier. Den första huvudkategorin presenterar informanternas upplevelser av den
professionella och personliga relationen till kollegerna under distansperioden. Den andra
huvudkategorin

berör

informanterna

bild

av

kollegiets

betydelse,

både

gällande

distansundervisning men också närundervisning. Den tredje huvudkategorin fokuserar på
distansundervisningens påverkan på relationen till kollegerna.
Table 2

Tabell 2. Huvudkategorier och underkategorier i resultatet för forskningsfråga 2.

Upplevd relation

Kollegiets betydelse

Distansundervisningens
påverkan

Professionellt

Kollegiet är av stor betydelse vid
närundervisning (#1, #2, #3, #4,
#5, #6, #7, #8)

Delade åsikter gällande hjälp med
planering (#1, #2, #3, #5, #7 / #4,
#6, #8)

Behov av kontakt under
distansundervisningen

Det professionella stödet var
fungerande (#1, #2, #3, #4, #5,
#6, #7, #8)

Relationen var bra... (#1,
#8)
… till parallellkollegerna
(#3, #5)
Neutrala upplevelser om
hur relationen var (#2, #4)
Relationen var inte så aktiv
(#6, #7)
Personligt
Relationen var bra (#5, #3)
Relationen var som vanligt
(#2)
Relationen blev sämre (#1,
#4, #6, #7, #8)

Inget behov av mer kontakt (#2,
#3)
… eventuellt med övriga kollegiet
(#1)
Fanns ett behov av mer kontakt
(#4, #5, #6, #7, #8)
Skolans engagemang i att stärka
den kollegiala relationen
Uppmuntrade kontakt (#1, #3)
Ordnade möjligheter att träffas
(#5, #7, #8)
Bristande engagemang (#2, #4,
#6)

45

Varierande svårighetsgrad i att
upprätthålla relationen (#1, #2,
#3)
Svårare att upprätthålla relationen
(#4, #5, #6, #7, #8)

Upplevd relation
Relationen som lärare har till sina kollegor existerar på två plan. Den professionella relationens
fokus ligger bl.a. på elevernas välbefinnande, undervisning och att ha en enad front vad gäller
skolans värderingar och principer. Den personliga relationen kan bestå av att bl.a. skoja och
skratta i lärarrummet, diskussioner om privatliv samt emotionellt stöd. Informanterna upplevde
att den professionella och personliga relationen skiljdes åt vad gäller hur bra de fungerade.

Professionellt
Två av informanterna upplevde att de hade en bra relation till sina kolleger under
distansperioden där en av informanterna ansåg att den t.o.m. stärktes. Hon upplevde att
relationen stärktes eftersom det skapades en känsla av samhörighet då de gick igenom det
tillsammans samt för att de uppmuntrade varandra och använde varandras starka sidor för att
skapa en effektiv helhet. Den andra informanten upplevde att de samarbetade helt bra i och med
att de gav varandra råd på appar och delade material som kunde hjälpa dem i arbetet.
”Den professionella relationen förstärktes under distansundervisningen och man märkte att det blev ett
enormt sånt där vi gör det här tillsammans och vi fixar det, det här är lika nytt oberoende om man har 30
års arbetserfarenhet eller två. Det är en ny situation för alla att nu måste vi bara utnyttja varandras styrkor
och se till det.” - #1
”Vi blev ju tvungna att verkligen peppa varandra och stödja varandra under distansundervisningen. Vi
har med lärarna en grupp på whatsapp där vi har kontakt med varandra och då under distansperioden så
tipsade vi mycket varandra om appar och vad man skulle kunna plocka med i undervisningen på distans.
Den vägen hjälptes vi åt.” - #8

Två informanter ansåg att de hade en bra relation med sina parallellkolleger, alltså de kolleger
som arbetar med en parallellklass. En av informanterna ansåg att relationen till parallellkollegan
var bra och att kollegan blev som en mentor åt henne. Kontakten med övriga kollegiet upplevde
hon var relativt regelbundet. Den andra informanten hade också en bra relation till sina
parallellkolleger men till det övriga kollegiet tyckte hon att hennes relation försämrades och att
hon inte visste hur det gick för de övriga lärarna i deras arbete..
”Nå den här professionella kontakten med mina kollegor upprätthöll jag nog med min egen årskurs, det
var fyra parallellärare, så med de andra lärarna i skolan hade jag nog inte så mycket kontakt förutom då

46

via lärarmötena, arbetsgrupper. Men det är nog främst den här egna årskursen och då hade vi nog en
jättebra kontakt /… / just till de andra kollegorna så tyckte jag nog att kontakten blev sämre, att man
koncentrerade sig nog på sitt eget arbete och inte på något annat.” - #3

Två av informanterna verkade vara neutrala i sina upplevelser om hur relationen var. En av
informanterna upplevde att relationen till specifikt parallellkollegerna fortsatte som vanligt och
att distansundervisningen inte har haft någon bestående negativ effekt på relationen. Den andra
informanten ansåg att den personliga relationen inte existerade under distansundervisningen
men att hon delvis hade en professionell relation med sina kolleger.
”Jag skulle säga att vi körde på ganska som innan. Vi hade en gång i veckan samplanering, och vi är såna,
jag har alltså två parallell kollegor, att vi är sådana att man kan skicka när som helst och fråga om det är
något. Inte var det något /… / Nu jobbar jag igen med samma kollegor och inte skulle jag säga att vår
relation har blivit sämre.” - #2
”Det personliga föll helt bort medan det här professionella lyckades vi hålla en del åtminstone.” - #4

Två informanter upplevde att de inte hade en så aktiv relation med sina kollegor. Den
professionella relationen bestod under distansperioden av sporadiska träffar med kollegiet när
de t.ex. deltog i lärarmöten eller diskuterade med parallellkolleger hur undervisningen skulle
genomföras. En av informanterna uttryckte att det i början fanns ett positivt, hoppfullt och
stöttande klimat bland lärarna men när de övergick till distans blev arbetet väldigt individuellt.
Hon ansåg att detta var tufft och skapade en känsla av ensamhet.
”Då vi fick beskedet att det blir distansundervisning så jobbade vi intensivt i några dagar och då var vi
ännu på skolan och stöttade varandra och då var det bra positiv anda och man kunde ta stöd av varandra.
Men sedan då våren gick framåt så blev det nog mera att man stannade hemma och jobbade hemifrån och
då var relationen så gott som att man inte höll någon kontakt. En gång i veckan höll man kanske ett möte
att planera med parallellkollegan att ’hej, hur har du planerat detta, ska vi dela på detta…’. Sedan hade vi
kanske lärarmöte en gång per tre veckor, men det var nog jobbigt. Det kändes väldigt ensamt. I början
helt okej men sedan då folk faktiskt stannade hemma så inte hade man kontakt varken i jobbgrejer eller
personliga grejer.” - #7

Personligt
Enligt informanterna har den personliga kontakten till kollegerna, likt relationen till eleverna,
varit svårare att upprätthålla än den professionella relationen. Så var dock inte fallet för alla.

47

Två informanter anser att de hade en bra relation till sina kolleger. Informanterna fick prata
och umgås med sina kolleger när de t.ex. hade planerat klart undervisningen eller genom en
större sammankomst med hela kollegiet i form av koordinerade kafferaster. Där fick de
utrymme att prata om det rådande läget vad gäller Covid-19 men också hur det var med dem
annars. En av informanterna ansåg också att den personliga relationen blev bättre under
distansundervisning eftersom det fanns ett behov av att hålla daglig kontakt för att få allt att
fungera.
”… / kontakten upprätthölls nog jättebra, också så där personlig. Att först så planerade vi då skolarbetet
och stoffet och sedan efter det så kunde man lite prata annat och upprätthålla den vardagliga privata
kontakten som man annars har i skolan, så kontakten tyckte jag nog att upprätthölls jättebra /… / också
till och med tätare kontakt än man har i skolan, nu blev det ju varje dag som man hade någonting som
man funderade på. WhatsApp plingade nog till hela kvällen och så där.” - #3

En av informanterna ansåg att hennes relation till kollegerna var som vanligt, dock med
tillägget att den relation hon har till sina kolleger vanligtvis är mera professionell än personlig.
Hon berättar att kollegerna kan prata om personliga saker i lärarrummet men att det under
distansundervisningen försvann helt. Att de skulle umgås utanför skolan var dock inte aktuellt
under distansperioden i och något som inte heller sker under normala omständigheter.
”Det faller ju bort det där att man umgås i lärarrummet och talar om annat än jobb. Den biten föll bort
men annars så min relation till mina kollegor är ganska så där professionell hela tiden, det är inte så
mycket personligt att vi skulle umgås utanför jobbet eller ja. Man sköter jobbet och sedan går man hem
så.” - #2

Fem av informanterna ansåg att den personliga relation de hade till kollegerna blev lidande
under distansperioden. De upplevde bl.a. att den personliga relationen till stor del inte existerade
för att det blev mest fokus på arbetet, att mycket av det som stärker sammanhållningen i
kollegiet, t.ex. kaffestunder i lärarrummet och after work, alltså umgänge utanför arbetstid, föll
bort och att de gånger de träffades, t.ex. i form av lärarmöten, inte var så ofta. En av
informanterna ansåg också att fast de uppmuntrade varandra och fanns där för varandra kände
hon en ensamhet i och med att hon inte hade en parallellkollega eller liknande samarbetspartner.
”Inte egentligen någon personlig kontakt heller på det sättet, det handlade egentligen bara om jobbet. […]
Det var svårare att upprätthålla den där kontakten ändå, då man är i skolan så träffas man hela tiden i
korridorerna och då kan man stanna ett par minuter och diskutera och prata och fråga. Men på distans är

48

det inte så och man ringde bara om man hade något riktigt att fråga och annars ville man inte störa deras
arbete. Så svårare nog.” - #6
”Det kändes väldigt ensamt. I början helt okej men sedan då folk faktiskt stannade hemma så inte hade
man kontakt varken i jobbgrejer eller personliga grejer.” - #7

”Vi var duktiga på att peppa varandra men sedan igen kändes det ibland att man var ensam med sin egen
klass. Vi är en liten skola och alla lärare har sin egen årskurs, att visst fanns det vissa saker där vi
samarbetade med, men då det är årskursvis uppdelat så kan man inte på samma sätt samarbeta som i en
större skola där det finns flera parallell-klasser och flera lärare.” - #8

Kollegiets betydelse
Kollegiet är en viktig del av lärares arbetsdag, enligt informanterna. Denna del kommer då
också fokusera på informanternas åsikt om dess betydelse samt hur aktiv och viktig den
upplevdes under distansundervisningen.
Frågan om kollegiets betydelse vid närundervisning fick ett nästintill enhälligt svar och åsikten
är att den är av stor betydelse. Sju informanter uttryckte hur kollegiet har betydelse både på det
professionella planet samt på det personliga. Kollegiet har betydelse vad gäller arbetsrelaterade
uppgifter, exempelvis att planera lektionsinnehåll och stödja varandra i genomförande.
Samtidigt är kollegiet också en stor hjälp på det personliga plan eftersom lärarna kan stödja
varandra på en medmänsklig nivå. Kollegiet hade betydelse för hela verksamheten enligt
informanterna.
”…/ det är nog jätteviktigt, det är liksom A och O för att allt ska fungera bra i skolan, att om vuxna håller
ihop och kan kommunicera med varandra och ha ett gott samarbete, både professionellt men också privat,
att man kan stötta varandra beroende på vilken livssituation man har, att ha förståelse och att man kan
hjälpa en annan om den då behöver hjälp just då och att man själv då någon gång kan få tillbaka, så det
är nog jätteviktigt.” - #3
”…/ i närundervisning är det väldigt viktigt och jag jobbar ju i en liten skola, där kan man ju inte undvika
varandra, det går ju inte. /… / Man hjälper varandra på olika sätt och så. Jag tycker nog att mina kollegor
är en av de bästa sakerna med mitt jobb. Jag tycker så bra om dem och de är så hjälpsamma och snälla.
Nu då man kan vara tillsammans i skolan så märker jag nog hur mycket gladare jag är på jobbet än då det
var distansundervisning just då man springer på varandra och träffas och man kan utbyta tankar och idéer.
Man kan diskutera om man är orolig för en elev. Det är nog så viktigt det där personliga och det där
professionella att man har det där i skolan.” - #4

49

Tre av informanterna ansåg att kollegiet bidrar med ork och trivsel till lärarna. En av
informanterna berättade att man genom att ha kolleger har någon att ventilera till och uttrycka
tankar och funderingar med. Med kolleger kan man även få det känslomässiga stöd man behöver
för att orka i arbetet. Den andra informanten instämde i detta och poängterade hur viktigt det är
att man kan ventilera också för elevernas skull. Hon upplevde att om lärare inte får ventilera till
någon så byggs frustrationen upp och kan oavsiktligt gå ut över eleverna. Den tredje
informanten tyckte att kollegiet har en inverkan på ens motivation och välmående och att det
därför är viktigt att det finns en bra stämning.
”Man kan alltid bolla idéer med kollegorna och man kan klaga till kollegorna om man har jobbig dag så
man inte tar ut det på eleverna. Den är nog jätteviktig. Där också grejer som sker utanför arbetstiden, just
samlingar så skulle vara jätteviktiga att ha. Julfester och bara fysiska lärarmöten som vi inte har fått ha
på hela hösten. Så det känns nog som att en viss dela av jobbet uteblir så man inte får umgås på samma
sätt med kollegorna. Det är jätteviktigt att inte allt handlar om jobbet /… / det är jätteviktigt att
upprätthålla relationen. Både för mentala välmåendet och för att få dela med sig av idéer.” - #7

En av informanterna upplevde att det borde finnas utrymme för både diskussioner om arbete
men också om livet. Hon anser därför att man inte ska prata om arbetet i lärarrummet utan
använda det sammanhanget på att stärka de personliga relationerna.
”Man måste ju samarbeta så att eleverna får samma undervisning /… / det underlättar arbetsbördan massor
för man delar på arbetet och man delar idéer. Vi har olika styrkor, någon är bra på en sak och en annan
något annat. Vi utnyttjar det ganska långt. Man får själv sätta mera tid på det man brinner för. Personligt
tycker jag att man i lärarrummet inte ska tala så mycket om skola kanske, där ska det vara lite mera fritt
och jag tycker det är viktigt att man frågar varandra personliga saker att ’hur gick det sedan med din
pojke, att stötte han sig, att hur gick det sedan på sjukhuset’. Just att man visar intresse.” - #2

Att kollegiet har en bra sammanhållning är också av betydelse vad gäller elevernas trivsel och
att vara ett föredöme för eleverna. Två av informanterna poängterade hur eleverna är medvetna
om lärarnas sammanhållning och att en dålig stämning påverkar deras trivsel på ett negativt sätt
samt att lärarna måste bete sig på samma sätt som de lär ut åt eleverna för att skapa en god
skolkultur. En informant upplevde att en bra gemenskap gör att kollegerna vågar fråga och
också kan diskutera svåra ämnen öppet.
50

”Ja ytterst viktigt att ha goda relationer med kollegorna, det är ju med kollegorna man gör och skapar skolan och hela
verksamhetskulturen och förverkligar skolvardagen för eleverna. Om vi på något sätt ska kunna leva som vi lär så
behöver vi också vårda oss själva och ta hand om varandra. /… / Ytterst viktigt, både professionellt och privat. Det
privata stöder det professionella och det professionella stöder det privata. Sedan är det upp till var och en hur mycket
man delar med sig av det privata.” - #1

I ljuset av informanternas åsikter om vilken viktig betydelse kollegiet har behöver fokuset sedan
läggas på att se hur informanternas behov av interaktion med kollegerna uppfylldes under
distansperioden. Vad gäller just informanternas upplevelse av sitt behov av interaktion fanns
det tudelade åsikter.
Tre informanter var av åsikten att de inte var i behov av en mer aktiv relation. De upplevde att
de fick den kontakt de behövde när de samplanerade och hade en kontinuerlig relation med
parallellkolleger. Två av dessa informanter var inte heller säkra på att de skulle ha orkat ha en
mera aktiv relation än den de hade, trots att ena resonerar att det eventuellt skulle ha varit bra
att ha kontakt med resterande kolleger.
”Jag tyckte att det var riktigt bra så här, jag tyckte att vi hade en tät kontakt, jag fick den kontakt som jag
behövde och jag tror att mina parallell kollegor tyckte samma sak /… / det skulle ha känts för mycket om
man sedan skulle ha träffats ännu några andra tider med andra kollegor, att jag tror att folk ändå hade
tillräckligt att fundera på och var nöjda med den kontakt som de hade, med de kollegor som de jobbade
mest med.” - #3
”Eftersom vi hade det så pass bra med min parallellkollega och med de ämneslärare som också var och
undervisade i samma årskurs, så tror jag inte att det skulle ha varit möjligt att ha en aktivare relation. /…
/ Kanske de kollegor som man automatiskt inte kom i kontakt med så skulle man behöva ha någon mera
plattform eller samvaro, men och andra sidan då jag tänker tillbaka så vet jag inte om man skulle ha tid
eller ork heller eftersom det var så intensivt allt.” - #1

Fem av informanterna var av åsikten att de skulle ha velat ha en mera aktiv relation med sina
kolleger. En av informanterna upplevde att de personalmöten de hade mest handlade om arbetet
och inte gav utrymme för personlig interaktion. Hon säger då att hon efter denna distansperiod,
som bl.a. bestod av att behöva sitta själv hemma i en soffa, uppskattar gemenskapen i skolan.
”Jo, jag skulle ha vilja ha det [en mera aktiv relation]. Jag önskar att man någon gång i veckan skulle ha
orkat ha en sådan här AW [after work], att vi skulle ha tagit oss mera tid att så här att ha terapisamtal med
varandra. Att faktiskt prata med varandra och intressera oss för varandra. /…/ Allt föll nog snabbt bort

51

och man insåg då man satt här hemma i soffan två månader hur viktig den är att den där den samvaron
med kollegorna, med eleverna också förstås men sedan då man satt här då och insåg att nu har man igen
inte träffat en levande människa på en månad förutom på distans så insåg man nog att det är ganska viktigt
det där allt annat som händer förutom undervisningen i skolan.” - #4

Hon upplevde också att det var mycket som hon nu i efterhand har fått reda på gällande
personliga saker som hände i hennes kollegers liv under distansperioden som hon missade när
de hände. Hon önskade också därför att de skulle ha haft en mera personlig relation med
kollegerna så att de skulle ha varit mera involverad i varandras situationer och fått chansen att
dela med sig av livet.
”... / nog var det så att ’aijaa, nu har vi vattenläckage hemma, aijaa du har opererats under våren att okej’.
Just det här som man annars skulle ha fått veta direkt har farit bort, att ’aijaa du har fått ett barnbarn igen
och du har skaffat hund’, just allt det skulle jag ha önskat att vi skulle ha försökt att hålla kvar och sådär.
Att just allt det här personliga önskar jag att vi skulle ha hållit kvar med kollegorna. Vi träffades ju ändå
så här då vi hade personalmöte så träffades man professionellt så här, men det här personliga och privata
skulle ha varit viktigt att hålla uppe.” - #4

Fyra av de fem informanter som kände ett behov av mer interaktion kände samtidigt att det var
så mycket jobb att fastän de ville ha en mer aktiv relation tror de att de inte hade haft tid för det.
De poängterade att de själva hade mycket att göra gällande undervisning, både att att förbereda
det och genomföra det, och att det hade varit svårt att hinna med att umgås med kollegerna.
”Jag vet inte om jag skulle ha hunnit. Kanske att man varje dag skulle ha haft den där kafferasten i
lärarrummet. Men nu var det så där att ingen hann. Så två dagar i veckan hann alla. Men det skulle ha
varit roligt om alla skulle ha måsta vara varje dag på den där kafferasten. Kanske man skulle ha behövt
tvingas till att ta den där pausen och umgås vilket säkert skulle ha varit jättehälsosamt. Nu var det mer att
jag inte hinner. Så det skulle jag har önskat. Men sedan så skulle man nog inte ha hunnit eftersom allt tog
så mycket mera tid än i skolan att kolla upp uppgifter osv.” - #5
”Det var ganska svårt att möjliggöra någon sådan här kontakt eftersom alla hade så mycket jobb då så
man hann inte med så mycket annat. Det skulle ha varit helt trevligt med fler än bara ett lärarmöte i
veckan, att kunna lite mera diskutera.” - #6

Vad gäller skolans engagemang i att skapa en gemenskap i kollegiet upplevde informanterna
att de stödde detta på olika sätt. Två informanter berättade om hur de uppmuntrades att ha
kontakt med sina kolleger och ha en relation med dem.
52

”Jag tyckte nog att vår rektor poängterade många gånger att kom ihåg att ha kontakt med varandra, att ni
kan hjälpa varandra och ni har hjälp att få om ni upprätthåller den där kontakten så blir det lättare, så det
tycker jag nog att fungerade bra.” - #3

Tre informanter upplevde att de ordnades möjligheter för kollegiet att umgås och ha roligt
tillsammans genom exempelvis kafferaster. En informant ansåg dock att fast rektorn försökte
ha roliga inslag som exempelvis frågesporter så var det ovanligt att man skulle se kollegorna
ansikte mot ansikte och att detta var tufft. En informant berättade också om hur deras försök att
stärka sammanhållningen i kollegiet genom att planera utflykter och sammankomster också
ställdes in p.g.a. kravet på distans.
”Det är ganska svårt i vår skola så finns det flera olika byggnader så vi blir ganska isolerade, i byggnaden
som jag jobbar är årskurs 5–6 så jag var förstås närmare med kollegorna där. Men rektorn hade nog på
distans videosamtal, kunde ha några roliga grejer. Då vi hade ett möte på distans så kunde vi ha någon
rolig frågesport. Men jätte sällan att man skulle se alla kollegor face to face så det är tråkigt. Försöka så
gott som vi kan utan att fysiskt träffas är jättesvårt egentligen.” - #7

”Vi hade våra träffar flera gånger i veckan. Men sedan nu under våren så hade vi planerat att vi har ju
varje år annars något sånt att vi far ut i skogen hela kollegiet att vi har en dag då vi gör något skoj. Men
allt det föll ju bort under våren. Vi hade inget sådant alls.” - #8

Tre informanter upplevde att det inte var så mycket engagemang från skolan sida vad gäller att
uppmuntra och skapa en gemenskap i kollegiet. Den första informanten berättade om hur det
vid närundervisning ordnas träffar och evenemang som stärker sammanhållningen men att det
under distansperioden bara ordnades lärarmöten som gick ut på att de skulle lyssna på vad
rektorn delade. Den andra upplevde att de bara träffades via videomöten p.g.a. lärarmöten men
att det annars inte gjordes så många ansträngningar till att umgås. Den tredje informanten ansåg
att det inte hade varit så mycket engagemang i att upprätthålla relationen men att hon samtidigt
inte kunde och ville skylla på skolan, utan resonerade att det automatiskt bara blev så att alla
fokuserade på sitt egna arbete.
”Det är jättebra annars då det inte är på distans. Då har vi massor med AW [after work] och workshops
och team building osv. Men under distans? Vi hade kanske något lärarmöte. Det har vi annars en gång i
veckan och då fick man ju se alla, men då var det ändå så där att alla skulle stänga av mickarna och ingen

53

skulle prata, endast rektorn. Så inte vet jag om skolan har gjort så mycket för att bygga relationer mellan
lärare, inte vad jag kommer på nu.” - #2

”Det har nog egentligen inte varit någonting. Det har nog inte funkat så bra på distans som jag hade
önskat. Men det är inte skolans fel på det sättet. Vi blev alla så i sina egna bubblor på våren så man hade
bara fokus på att överleva den här perioden så jag tror att det var lite det. Kanske skolan skulle ha kunnat
gjort mera på något sätt, jag vet inte.” - #4

Distansundervisningens påverkan
Distansundervisningen påverkade relationen till kollegerna på både positiva och negativa sätt.
Kollegornas upplevelser av att samplanera undervisningen var delade.
Fem informanter ansåg att de hade ett bra samarbete och att den hjälp de fick av kollegerna i
att planera undervisningen var bra. De planerade undervisningen ihop, var rättvisa i att dela upp
arbetsbördan och delade fritt material med varandra. Informanterna kände en uppskattning och
en lättnad i att ha detta stöd i planeringen. Två av informanterna lyfte fram hur de tror att det
skulle vara krävande om man som ensam lärare skulle behöva göra samma sak.
”Det är nog en stor fördel att man är flera och kan planera tillsammans och någon kan fundera på ett ämne
och någon annan kan fundera på ett annat ämne och sen kan man få idéer av varandra och sedan att
tillverka material, nu tillverkade vi ju mest videon och digitala blad eller instruktioner till uppgifter, så då
kunde man göra så att en gjorde en sak och en annan en annan sak och så delade man med alla.” - #3

”Just då jag hade en parallell kollega och vi drog samma program så var det jättebra, någon gång om jag
ville göra något annat så gjorde jag det så jag kände att jag hade den där kreativiteten ändå. Men vi kunde
ändå göra samma saker om vi ville och vi delade med oss av material. Det var nog jättegivande. Det skulle
ha varit jättetungt att göra allting själv.” - #5

Tre av informanterna ansåg att de inte fick så mycket stöd vad gäller planering utan att de
behövde sköta mycket själv. En av informanterna beskrev det som att alla var i sin egna bubbla
och fokuserade på det jobb som de själva behövde göra. Hon ansåg att distansundervisningen
kom på så snabbt så det var bråttom att få något planerat för ens egen klass. En av informanterna
var av samma åsikt med tillägget att hon fick hjälp med planeringen om hon själv inte hade
några idéer. Den sista informanten berättade om hur lärarna hade fått direktiv och riktlinjer om
54

vad de ska tänka på men när det gällde själva utformningen av lektionerna så skötte de det
självständigt.
”…/ där hjälptes vi nog faktiskt inte alls åt måste jag säga. När det kom så fick vi på oss en dag att planera
och vi fick nog inte någon tid alls att planera, så det var nog bara att vi hann kolla att var är det enklast
att ha videosamtal och det var det enda vi hann göra tillsammans. Sedan försvann vi nog alla in i våra
egna bubblor och vi satt alla på varsitt håll och funderade hur man skulle sköta det här jobbet och allting.
Vi planerade inte alls något tillsammans och vi var nog alla i våra egna bubblor. /… / då vi är i skolan
planerar vi mycket mera tillsammans gemensamma grejer osv. men nu då det var distansundervisning så
inte blev det något att vi gjorde något tillsammans.” - #4

Alla informanter höll mer eller mindre med om att det professionella stödet fanns inom kollegiet
under distansundervisningen. Informanterna ansåg att det var extremt viktigt att det
professionella stödet fungerade under denna period. Arbetet kunde då fördelades jämnt mellan
dem och således blev arbetsbördan lättare. Informanterna delade material med varandra, var
medvetna om att de kunde fråga om hjälp om de behövde det och gav stöd vid funderingar om
de digitala verktygen. Att de också gav uppmuntran och komplimanger åt varandra bidrog till
miljön av stöd. En informant poängterade dock också att hon inte frågade kollegorna om hjälp
om det inte var nödvändigt i och med att det var krångligare vid distansundervisning. Hon sa
att hon vanligtvis enkelt kunde gå till en kollegas klass och fråga om hon undrade något men
att hon inte tänkte på att göra det under distansperioden.
”…/ för att fixa en sådan utmanande situation som distansundervisningen är så är det nog jätteviktigt med
goda kollegor och relationer /… / Allt peppande och vi fick en väldigt peppande kultur, att man skrev
sådär ’bra jobbat, tack för idag, imorgon nya tag och imorgon testar vi på detta, wow den här har gjort
det här, att kolla in det här’ /… / Vi rörde oss på en väldigt stödjande nivå och uppmuntrande nivå.” - #1

”... / jag kände att jag synkade bra med parallell kollegan som jag redan hade träffat före. Vi delade också så att vi
hade samma program för våra elever och så delade vi på jobbet. Vi minskade på det sättet på arbetet och vi kunde
dra nytta av varandras material /… / jag har nog alltid kunnat fråga om det har varit något och antingen har

de svarat eller sagt vem jag ska fråga.” - #5

”Stöd så tycker jag att jo vi peppade varandra och gav råd och tips till varandra. Där i whatsapp gruppen
så kunde man länka något tips på en app till varandra och det tyckte jag var jättebra. Där fanns mycket
man kunde utnyttja i sin egen undervisning.” - #8

55

En informant lyfte också upp hur rektorn i skolan visste om att det var stressigt för lärarna och
att hon då brydde sig om lärarnas välmående och ville vara medveten om hur de hade det.
”Rektorn skickade också mejl att vi skulle berätta om vårt mående, så hon tog det jätte på allvar att alla
skulle må bra eftersom det var en jättestressig period ändå. Man fick den hjälp man behövde då man
behövde det. Helt bra stöd i alla fall fast vi egentligen inte hade så mycket kontakt.” - #6

En informant berättade hur rollerna vändes under distansperiod och att de yngre lärarna fick
vara ett stöd åt de äldre vad gäller den digitala sidan. Han berättade om hur de äldre lärarna var
oroliga över att behöva förstå sig på det digitala och att han då var tacksam över hur kollegiet
stödde varandra och hjälpte varandra i denna process av inlärning.
”I början då vi förberedde det så då var det väldigt viktigt och man märkte i skolan att de äldre kollegorna
kände sig jättestressade med tekniken. Men vi hade ett jättebra team och vi hjälpte de andra kollegorna
att komma igång med det här. Jag är jättetacksam över det stöd vi hade i vårt lärar-team i vår årskurs och
alla inblandade där. Jätteviktigt.” - #7

Vad gäller att upprätthålla kontakten med lärarna ansåg tre informanter att det varierade
beroende på kollegan. Om det var en kollega som de planerade undervisning med eller
samarbetade kring grupper med ansåg de att kontakten var bra. När det dock gällde resten av
kollegiet ansåg informanterna att det var svårare att upprätthålla kontakten.
”Man hade ju kontakt med vissa lärare men inte närapå med alla. Så på det sättet blev det ju sämre på
distans.” - #2

”Till mina parallell kollegor tycker jag inte att det var någon skillnad för vi hade redan en så bra kontakt
till varandra före distansundervisningen, vi visste var vi hade varandra /… / till de andra kollegorna så
tyckte jag nog att kontakten blev sämre, att man koncentrerade sig nog på sitt eget arbete och inte på
något annat. Och det är ju ofta just i lärarrummet som man träffar de andra kollegorna sedan, som man
inte jobbar med så intensivt och det föll ju bort i och med distansundervisningen.” - #3

Fem informanter ansåg att det blev svårare att upprätthålla kontakten till kollegerna.
Informanterna berättade om hur de normalt stannar upp i farten och pratar med sina kolleger i
skolans olika utrymmen när de möts. I och med att detta inte var ett alternativ under
distansperioden försvann många möjligheter att interagera på ett naturligt vis. Informanterna

56

ansåg att kontakten snabbt föll bort under distansperioden. En informant beskrev det som att de
alla var i sin egna bubbla. En informant berättade om hur de träffar som ordnades digitalt
upplevdes som menade att vara korta och koncisa, vilket ledde till att informanten inte upplevde
det som ett lämpligt sammanhang där kollegiet kunde umgås.
”Svårare för det var inte spontana träffar, utan de var inplanerade och ändå inte utdraget långa, det var
ändå ganska stressigt under distansperioden eftersom man skulle rätta vad de hade gjort och sedan planera
morgondagen. Så jag tyckte nog det var svårare. Nu måste man förbereda mycket mer. Man sågs inte i
lärarrummet eller som rastvakter och satt inte och pratade dittan och dattan. Det blev inte lika personligt
och inte lika ofta som man sågs.” - #5

”Det var svårare att upprätthålla den där kontakten, ändå då man är i skolan så träffas man hela tiden i
korridorerna och då kan man stanna ett par minuter och diskutera och prata och fråga. Men på distans är
det inte så och man ringde bara om man hade något riktigt att fråga och annars ville man inte störa deras
arbete. Så svårare nog.” - #6

”Absolut svårare. När man är fysiskt på jobbet så har man det där stödet och umgås och kan prata ut saker
som kanske man har gått och tänkt på och vill höra en åsikt till. Men genast då man fysiskt inte är på jobb
så uteblir det snabbt det där den där kontakten. Så den blev svårare, jättemycket svårare.” - #7

Sammanfattning av forskningsfråga 2
Distansundervisningen påverkade de kollegiala relationerna. Största delen av informanternas
ansåg att den professionella relation till sina kolleger var bra eller åtminstone nöjaktig. De
informanter som hade upplevt en positiv professionell relation hade gjort detta eftersom de i
kollegiet hade varit uppmuntrande mot varandra, visat stöd i form av hjälpsamhet samt haft en
regelbunden relation. Några av informanterna som inte bara fokuserade på relationen till
parallellkollegerna utan även fokuserade på relationen till övriga kollegiet ansåg de att
relationen antingen var nöjaktigt regelbunden eller dåligt. Den personliga kontakten ansågs av
majoriteten av informanterna vara dålig. De flesta av lärarna tyckte att relationen inte var så
regelbunden och personlig som de skulle ha velat att den var. De upplevde att de träffar och
evenemang de vanligtvis har i skolan är en bra sak för den personliga kontakten och när alla de
träffarna till största delen föll bort blev relationen lidande. De informanter som inte hade
parallellkolleger upplevde att både den personliga och professionella relationen var besvärlig
att upprätthålla.

57

Alla informanter ansåg att kollegiet vid närundervisning betyder mycket. Kollegiet
hjälper på ett professionellt plan med arbetet i form av råd och tips om undervisning och
material. De hjälper även på ett personligt plan i form av emotionellt stöd i frågor som berör
eleverna och deras välmående samt lärarnas egna privata prövningar. När de sedan skulle
analysera hur deras behov av kontakt med kollegiet uppfylldes under distansperioden upplevde
majoriteten att deras behov inte blev möta. De skulle ha velat ha en mera aktiv relation med
sina kolleger. Samtidigt ansåg de att det var så mycket jobb att de inte vet om de skulle ha
orkat. Hur skolan hade främjat en gemenskap i kollegiet tog sig i uttryck genom olika metoder.
Några informanter berättade om hur det hade prickats in gemensamma kaffestunder som lärarna
kunde delta i. Andra berättade hur de hade blivit uppmuntrade att ta kontakt med kollegerna
och ha kontakt med dem. Det fanns även några som berättar om hur skolan inte var så
involverad i att skapa en gemenskap.
Distansundervisningen påverkade relationen på olika sätt. Det var jämt fördelat vad
gäller uppfattningen om hur mycket stöd de fick i att planera undervisning. Hälften upplevde
hur de inom kollegiet delade material och idéer med varandra och gav råd på hur de skulle
genomföra det medan andra hälften upplevde att de skötte planerandet självständigt och inte
fick så mycket stöd. Att de inte fick så mycket stöd uttryckte en del var för att de inte ville störa
kollegerna då de trodde att kollegerna hade tillräckligt mycket jobb redan. Alla informanter
ansåg dock att det professionella stödet fanns tillgängligt om det behövde det och de kände att
de kunde fråga om hjälp av sina kolleger om de skulle behöva det. Alla informanterna upplevde
att det fanns en prövning i att upprätthålla relationen till sina kolleger. Vissa upplevde att de på
ett bra sätt kunde upprätthålla relationen till de kolleger de samarbetade med medan relationen
till kolleger som de inte har arbetsuppgifter ihop med vara svårare att bevara. Majoriteten av
informanterna var ändå av den åsikten att relationen var mycket svårare att upprätthålla. De
berättar om hur kontakten vanligtvis sker spontant i skolan olika utrymmen och att de kan stanna
och prata när de möts där. Under distansperioden då det inte fanns chans till dessa spontana
möten upplevdes det svårare att kontakta kollegerna.

58

6 Diskussion
I detta kapitel presenteras hur resultatet sammankopplas med avhandlingens syfte och tidigare
etablerade litteratur. Kapitlet berör även avhandlingens val av metod, datainsamling och
riktighet vad gäller hanterandet av resultat och analys. Dessa aspekter speglas också mot
relevant litteratur. Förslag till fortsatt forskning ges också.
___________________________________________________________________________

6.1 Resultatdiskussion
Syftet med avhandlingen var att lyfta fram nyutexaminerade klasslärares upplevelser kring hur
relationen med elever och kolleger var under distansundervisningen. Baserat på syftet
utarbetades två forskningsfrågor fram. Den första forskningsfrågan var ”Hur upplever
nyutexaminerade lärare relationen till eleverna under distansundervisningen?”. De tre
huvudkategorier som uttyddes ur resultatet var den upplevda relationen, distansundervisningens
påverkan samt relationsskapande metoder som informanterna använde. Den andra
forskningsfrågan var ”Hur upplever nyutexaminerade lärare relationen till kollegerna under
distansundervisningen?”. Resultatet gestaltades i form av tre huvudkategorierna, vilka var den
upplevda relationen, kollegiets betydelse samt distansens påverkan.

6.1.1 Distansundervisningen och relationen till eleverna
Resultatet för den första forskningsfrågan, som behandlade hur relation mellan läraren och
eleverna var under distansundervisningen, visade att den professionella relationen till eleverna
upprätthölls relativt bra av majoriteten av informanterna. Informanterna ansåg att relationen till
eleverna var bra eller att den var bra till åtminstone en del elever. Dafgård (2001, s. 30–31)
skriver om hur distanslärares arbetsuppgifter vad gäller undervisning är att underlätta elevernas
inlärning, stödja elevernas motivation genom att göra skapa stimulerande undervisning samt ge
respons som hjälper eleverna att se sin egen utveckling. Nästan alla informanter berättar om hur
en av de metoder de använde för att främja relationen med eleverna var att ha individuell
kontakt med dem och se varje elev. Några informanter berättade också om hur något de
upplevde var positivt med distansundervisningen var att det var lättare att ge respons åt varje
elev. Att många informanter upplevde att den professionella relationen var bra kan då ses som

59

förståelig i och med att de använde sig av de tillvägagångssätt som Dafgård nämner. Några
informanter berättade dock om hur relationen till eleverna hade krävande stunder också. De
tekniska aspekterna var något som lyftes fram som en krävande aspekt. Informanterna upplevde
det svårt när en elev inte hade på varken kamera eller mikrofon. De upplevde en ovisshet, både
i och med att de inte hade någon kontakt med eleverna och inte visste vad den eleven gjorde
men också eftersom de inte visste hur de skulle hantera den situationen. Hrastinski (2009, s. 77,
82) konstaterar att en av de viktigaste förmågorna en lärare måste ha vid distansundervisning
är förmågan att uppmuntra eleverna till att delta i undervisningen och aktivt vara en del av
undervisningen. Han förklarar hur läraren kan göra detta genom att skapa undervisning som är
präglad av exempelvis samarbete elever emellan samt rimliga prestationskrav. Genom att
eleverna får samarbeta och stödja varandra i inlärningen och göra det på ett sätt som inte kräver
en väldigt mycket av dem akademiskt kan det locka eleven till att aktivt delta i lektionen.
Quigley (2017, s. 105) förklarar också att när en person känner sig lycklig och trygg kommer
hen vara mer benägen att uttrycka sig och dela med sig mer av sina tankar och åsikter. Att
eleverna får jobba med sina klasskamrater och inte behöver ha press över att prestera kan tänkas
bidrar till deras ökade känsla av lycka och trygghet, som i sin tur främjar elevernas öppenhet.
Vad läraren kan kräva av dem vad gäller deltagande skriver Hrastinski (2011, s. 151) är en fin
balans mellan att till en viss del respektera deras ovilja att interagera men också kräva
deltagande som främjar deras utveckling akademiskt. Lärandet är en social företeelse, vilket
innebär att eleverna behöver delta till en viss mån för att också lära sig något.
Den personliga relationen upplevdes mer problematisk. Informanterna upplevde en
svårighet i att etablera en personlig kontakt med eleverna på distans, vilket i sin tur ledde till att
informanterna upplevde att den personliga kontakten med eleverna föll bort till en stor del.
Kreijns, Kirschner och Jochems (refererat i Hrastinski, 2011, s. 148) förklarar att det inte är
något ovanligt eftersom det som vid distansundervisning är svårare än tekniken att handskas
med är att lyckas skapa en social gemenskap. Att detta är en vanlig del av distansundervisning
är dock inte något som lätt ska förbises. Engestang (2004, s. 25) lyfter fram hur distansarbete
inte minskar utan ökar människors behov av bekräftelse och att bli sedd. Att informanterna då
upplevde att kontakten med eleverna föll bort är inte en bra följd. Larsson (2004, s. 107)
poängterar också hur den personliga relationen inverkar på den professionella, vilket innebär
att båda behöver arbetas på för att skapa en god lärmiljö och en givande helhet. Informanterna
ansåg att relationen till en stor del föll bort i och med att spontaniteten också uteblev. De
berättade att de vanligtvis kan stöta på elever i korridoren och andra skolutrymmen och där

60

utbyta några ord med dem. I och med att detta inte är möjligt på distans behöver lärare sätta
extra ansträngning på att skapa en bra gemenskap med hjälp av digitala medel. Larsson (2004,
s. 107) skriver hur det är viktigt att eleverna har tillfällen där de får umgås och prata om annat
än undervisningen och lektionsinnehållet. Umgänget utanför undervisningens ramar är alltså
något som lärare ska arbeta på att inkludera i skoldagen. Två informant pratade om hur de
försökte få in humor och glädje i skoldagen. En gjorde det genom skämt, med parentesen att
hon inte alltid lyckades jättebra, medan den andra försökte göra det genom roliga inslag och
teman. Quigley (2017, s. 125) anser att detta är en bra metod att använda sig av, inte bara på
distans utan även vid närundervisning. Han förklarar att ett leende från läraren leder till att
eleverna får en positiv bild av läraren, att eleverna registrerar innehållet som mer intressant och
att den återkoppling läraren ger tas emot på ett mer meningsfullt sätt. Hanneberg och Hedberg
(2019, s. 97–98) stämmer in i detta och uppmuntrar lärare att skratta med sina elever, i och med
att detta hjälper att bygga relationen.

6.1.2 Distansundervisningen och relationen till kollegerna
Informanternas upplevelse av den professionella relationen till kollegerna var att den till en stor
del var bra. Det behöver dock poängteras att de informanter som upplevde en positiv relation
till kollegerna hade parallellkolleger, alltså att de samarbetade med en annan lärare i en
parallellklass. Många av de som däremot inte hade en parallellkollega upplevde att den
professionella relationen var dålig. Alla informanter upplevde dock att de kunde ta kontakt med
kollegerna och få stöd i planeringen om de behövde det. Angelöw (2002, s. 152–153) samt
Lennéer Axelson och Thylefors (2018, s. 170, 175) poängterar att stödet inom kollegiet är en
viktig resurs som vid korrekt användning kan minska lärarnas stressnivå och arbetsbelastning.
De lärare som hade en parallellkollega att samarbeta med borde därför ha haft ett bra hjälpmedel
vad gäller att planera undervisning och skapa material. De lärare som däremot inte hade ett
formellt stöd under distansundervisningen kan då i kontrast tänkas ha haft en större
arbetsbelastning och känt en större press med undervisningen. Det som framkom i
undersökningen var dock att hälften av informanterna upplevde att de fick sköta mycket av
planeringen själv, trots att vissa hade en parallekollega. Fastän informanterna ansåg att de hade
tillgång till stöd om de behövde det var de inte så frimodiga i att ta kontakt med övriga kolleger.
Detta eftersom de hade uppfattningen att kollegerna säkert hade en tillräckligt stor börda på sig

61

och att de inte ville störa dem. Många informanter tog därför ansvar för sin egna undervisning
och skötte det självständigt.
Den personliga relationen till kollegerna upplevdes av majoriteten som dålig och inte
tillräcklig för att uppfylla deras behov av kontakt. De upplevde att den personliga relationen
uteblev och att de inte hade så mycket kontakt som de skulle ha velat ha. De upplevde att en
stor del av uppmärksamheten låg på att få fungerande undervisning, och att detta i sin tur inte
gav så mycket utrymme för den personliga relationen. Angelöw (2002, s. 152) förklarar att
kollegernas stöd på ett personligt plan kan bidra till att lärarnas hälsa blir bättre, deras trivsel
förbättras samt kan känslan av stress minska. I och med att informanterna upplevde
distansundervisningen som en stressig period som krävde mycket av dem, borde den personliga
kontakten med kollegerna ha varit något som skulle prioriteras. Om kontakten med kollegerna
skulle ha varit mer aktiv kanske arbetsbördan skulle ha upplevts som lättare och mer
överkomlig. Fem informanter upplevde att skolan hade satsat på att främja kontakten mellan
kollegerna men trots detta upplevde tre av dessa fem, och fem sammanlagt, att den kontakt de
hade med kollegerna inte var tillräcklig. Engestang (2004, s. 87) anser att de stunder som stärker
samhörigheten och främjar närhet är gemensamma kaffestunder eller olika möten som också
ger utrymme för personliga samtal. Hon betonar att dessa stunder är väldigt viktiga och att de
borde prioriteras. En av informanterna lyfte specifikt fram viljan om flera gemensamma
kaffestunder under distansundervisningen medan många informanter lyfte fram en önskan om
flera gemensamma stunder i allmänhet där de skulle få chansen att umgås och prata om annat
än undervisning och jobb.
Vad gäller den digitala sidan av distansundervisningen poängterade en informant att det
som var roligt var att de som kollegium kunde vara till nytta och hjälpa de äldre lärarna med
det digitala, i och med att de äldre lärarna var oroliga för hur de skulle hantera det tekniska.
Gudmundsdottir och Hatlevik (2017) skriver att läraryrket, som många andra yrkesbranscher,
blir alltmer digitaliserat och att det som lärarutbildningen då bl.a. har i uppgift är att förbereda
nya lärare på detta och ge dem de redskap som behövs för att kunna implementera digitalisering
i undervisningen. De har genom sina efterforskningar kommit fram till slutsatsen att
lärarutbildningen ofta inte lyckas så bra med detta undervisningsmål och att de digitala
kunskaper som nyutexaminerade klasslärare besitter inte är tillräckliga för att kunna hantera
den komplicerade undervisningssituation där dessa kunskaper behövs. Om man jämför
Gudmundsdottir och Hatlevik (2017) med den upplevelse som en informant hade av den

62

digitala sidan och övergången från närundervisning till distansundervisning så är slutsatsen att
det i detta fall inte stämde. I detta fall var det de yngre lärarnas digitala kunskaper som var till
hjälp för kollegiet och det som gjorde att de äldre lärarna lättare kunde komma in i hur den
digitala undervisningen skulle hanteras.

6.2. Metoddiskussion
Denna avhandling ingår i ett projekt som undersöker nyutexaminerade klasslärares upplevelser
av olika yrkesrelaterade fenomen. I och med att den kvalitativa forskningsmetoden försöker
förstå fenomen utgående från informanternas perspektiv, som de i sin tur erhållit genom
upplevda erfarenheter (Kvale & Brinkmann, 2009, s. 39), valde jag att använda mig av denna
forskningsmetod. De upplevda erfarenheter som var i fokus i denna avhandling var de
upplevelser som nyutexaminerade klasslärare hade gällande relationen till eleverna och
kollegerna under perioden av distansundervisning våren 2020 p.g.a. coronapandemin. Eftersom
avhandlingens syfte var att försöka förstå dessa upplevda erfarenheter och tolka dem valdes den
hermeneutiska forskningsansatsen, i och med att den försöker analysera helheten och hitta
återkommande delar som ger en förståelse för det som undersöks (Ödman, 2007, s. 48–49).
Denna undersökning har alltså strävat efter att analysera och tolka data på ett sätt som uppfattar
informanternas upplevelser och urskiljer de särdrag som informanterna förmedlar med sina
svar.
Utgående från avhandlingens syfte och forskningsansats valdes forskningsintervjun
som datainsamlingsmetod. Denna datainsamlingsmetod söker få fram upplevelser och åsikter,
vilket är målet med avhandlingens undersökning. En annan datainsamlingsmetod skulle
eventuellt också ha fått fram detta, men i och med att den kvalitativa forskningsintervjun gör
att informanterna är mer öppna med sina svar var den att föredra. Holme och Solvang (1997, s.
99) förklarar att informanterna är mer öppna med sina svar eftersom intervjun liknar ett
vardagligt samtal, vilket är en situation där personer är relativt öppna med sina tankar och
åsikter. Denna erfarenhet hade även jag vid genomförandet av intervjuerna. Jag upplevde att
informanterna delade med sig av sina ocensurerade åsikter, både vad gäller det positiva men
även det negativa, som i sin tur gav mig en mångsidig och framom allt sann upplevd bild av
distansundervisningen och hur den påverkade relationerna. Den form av intervju som användes
var den semistrukturerade intervjun. Den semistrukturerade intervjun valdes eftersom den har

63

utformade frågor som tas upp men den ger informanten kontroll över resultatets utfall i och med
att det är de som styr vilken riktning data tar (Lindstedt, 2019, s. 211). Jag föredrog denna metod
eftersom jag kunde ställa frågor som säkerställde att jag fick svar på vad jag undersökte men
samtidigt kunde informanterna ge sina ocensurerade och obegränsade tankar och åsikter.
Intervjuerna samlades in tillsammans med en annan skribent och de transkriberades av en
forskningsassistent. Totalt åtta intervjuer samlades in. De fördelar jag upplever att
undersökningen hade var en minskad arbetsbörda vad gäller att bl.a. hitta informanter samt
genomföra intervjuerna i och med samarbetet med den andra skribenten. Detta som på ett sätt
var en fördel var också en nackdel, i och med att jag med detta tillvägagångssätt inte var delaktig
i alla intervjuer och inte var tillgänglig att förklara och svara på eventuella frågor som kan ha
kommit under intervjuns gång. En annan fördel som jag kunde dra nytta av i och med att jag
ingick i ett forskningsprojekt var att en forskningsassistent transkriberade intervjuerna åt mig.
Detta var en fördel i och med att även detta lättade på arbetsbördan och gjorde att jag kunde
fokusera på andra delar av avhandlingen. Den nackdel som dock uppstod p.g.a. detta var att jag
på samma sätt inte kunde komma in på djupet av data som man gör när man själv transkriberar.
Genom att transkribera själv får forskaren en annan förståelse av det insamlade data eftersom
hen då samtidigt kan analysera t.ex. informanternas tonfall och betoningar. Forskare behöver
alltid jämföra fördelar respektive nackdelar och själv avgöra vilka val som ger det bästa
slutresulatet. Jag håller fast vid att det bästa valet var att låta forskningsassistenten transkribera.
Orsaken till denna ståndpunkt är för att jag på detta sätt kunde arbeta mot att avhandlingen som
helhet var väl genomförd.
Lindstedt (2019, s. 49–53) exemplifierar hur forskaren är etisk genom att bl.a. vara ärlig
om vad forskningen upptäcker, vara transparent kring tillvägagångssätt, resultat och eventuella
affärsmässiga kopplingar, inte stjäla forskning av andra samt värna om människors, djurs och
naturens välmående under forskningens gång. Jag anser att jag har följt de etiska riktlinjerna
som förespråkas eftersom jag detaljerat skrivit om hur datainsamlingen gjordes, jag har lyft
fram flera olika synvinklar som informanterna hade om distansundervisningen samt tänkt på
hur jag kunde säkerställa informanternas välbefinnande under intervjuprocessen. TENK:s
riktlinjer för hur en undersökning kan vara etiskt korrekt följdes också. Dessa inkluderar respekt
för informanternas autonomi och människovärde, rätt till personlig frihet, integritet och
yttrandefrihet samt respekt för informanternas rätt till att privatlivet skyddas. Informanternas
autonoma rätt säkerställdes genom att de frivilligt deltog i undersökningen och när som helst
hade rätt att avbryta sitt deltagande. I och med att de etiska riktlinjerna följdes främjas också

64

undersökningens tillförlitlighet och trovärdighet. Denscombe (2019, s. 409–410) presenterar
hur forskaren säkerställer tillförlitlighet genom att detaljerat rapportera metoder som användes,
hur data analyserades samt för de beslut som gjordes. Yin (2013, s. 83–84) förklarar att
trovärdigheten säkerställs genom att det insamlade data har tolkats på ett sätt som speglar
fenomenet som det verkligen är. Eftersom jag utförligt redogör för hur undersökningen gått till
och visar alla synvinklar som urskildes från materialet anser jag att undersökningens
trovärdighet och tillförlitlighet har uppfyllts.

6.3 Förslag till fortsatt forskning
Denna avhandling hade sin utgångspunkt i att förstå nyutexaminerade lärares upplevelse att
distansundervisningen och hur relationen med eleverna och kollegerna var. I och med att
lärarnas åsikter om detta ämne blivit hörda i denna avhandling skulle det vara intressant att se
på fenomenet från elevernas synvinkel. Fokus skulle alltså kunna vara på att försöka förstå
elevers upplevelser av hur distansundervisningen påverkade relationerna som är mest aktuella
under deras skoldag, alltså relationen till de andra eleverna samt klassläraren. Med forskning
som har fokus på elevers upplevelse skulle det komplementera och bidra till att skapa en
helhetsbild av vilka följder distansundervisning har på relationerna i skolan. Man skulle även
kunna forska i hur klasslärare tyckte att relationen till föräldrarna och vårdnadshavarna
fungerade under perioden av distansundervisning.

65

Litteratur
Angelöw, B. (2002). Friskare arbetsplatser - Att utveckla en attraktiv, hälsosam och
välfungerande arbetsplats. Lund: Studentlitteratur.
Aspfors, J. (2010). ”Happy and inspired pupils brighten up the days” - Newly Qualified
Teachers’ satisfying experiences during their first years of teaching.
Aspfors, J. (2012). Induction Practices - Experiences of Newly Qualified Teachers. Åbo
Akademi University.
Aspfors, J. & Bondas, T. (2013). Caring about caring: Newly qualified teachers' experiences of
their relationships within the school community. Teachers and teaching, theory and practice, 19(3),

243-259. Hämtad 14.3.2021 från https://doi.org/10.1080/13540602.2012.754158
Behrstock-Sherratt, E., Bassett, K., Olson, D., & Jacques, C. (2014). From Good to Great:
Exemplary Teachers Share Perspectives on Increasing Teacher Effectiveness across the Career
Continuum. Center on Great Teachers and Leaders.
Bozkurt, A m.fl. (2020). A global outlook to the interruption of education due to COVID -19
Pandemic: Navigating in a time of uncertainty and crisis. Asian Journal of Distance Education.
Volume

15,

Issue

1,

2020

Hämtad

26.3.2021

från

http://asianjde.org/ojs/index.php/AsianJDE/article/view/462/307
Bååth, J. A. (1994). Distansutbildningens grunder. Saltsjöbaden: Du-Konsult. Ingår i L.
Dafgård (2001), Flexibel utbildning på distans (s.10-18). Malmö: Gleerups.
Bähr, K. (2015). Hjärnan i skolan - Möt barnen där de är. Exist Publishing.
Charner-Laird, M., Kirkpatrick, C. L., Szczesiul, S., Watson, D. & Gordon, P. (2016). From
Collegial Support to Critical Dialogue: Including New Teachers´ Voices in Collaborative
Work.

Colao, A., Piscitelli, P., Pulimeno, M., Colazzo, S., Miani, A. & Giannini, S. (2020). Rethinking
the role of the school after COVID-19. The Lancet. Public health, 5(7), e370. Hämtad 17.3.2021
från https://doi.org/10.1016/S2468-2667(20)30124-9
Colognesi, S., Van Nieuwenhoven, C. & Beausaert, S. (2020). Supporting newly-qualified
teachers' professional development and perseverance in secondary education: On the role of
informal learning. European journal of teacher education, 43(2), 258-276. Hämtad 29.5.2021
från https://doi.org/10.1080/02619768.2019.1681963
Corbin, C. M., Alamos, P., Lowenstein, A. E., Downer, J. T. & Brown, J. L. (2019). The role
of teacher-student relationships in predicting teachers’ personal accomplishment and
emotional exhaustion. Journal of school psychology, 77, 1-12. Hämtad 14.3.2021 från
https://doi.org/10.1016/j.jsp.2019.10.001
Dafgård, L. (2001). Flexibel utbildning på distans. Malmö: Gleerups Utbildning AB.
Dahlkwist, M. (2012). Lärarens ledarskap - relationer och grupprocesser. Stockholm: Liber.
Denscombe, M. (2016). Forskningshandboken - För småskaliga forskningsprojekt inom
samhällsvetenskaperna. Lund: Studentlitteratur.
Engestang, M. (2004). Fri eller övergiven - att leda och samverka på distans. Ekerlids förlag i
samarbete med SLG Media.
Fantilli, R. D. & McDougall, D. E. (2009). A study of novice teachers: Challenges and supports
in the first years. Teaching and teacher education, 25(6), 814-825. Hämtad 29.5.2021 från
https://doi.org/10.1016/j.tate.2009.02.021.
Friedman, I. A. (2006). Classroom Management and Teacher Stress and Burnout. In C. M.
Evertson & C. S. Weinstein (Eds.), Handbook of classroom management: Research, practice,
and contemporary issues (p. 925–944). Lawrence Erlbaum Associates Publishers.
Björk Gudmundsdottir, G. & Hatlevik, O. E. (2018) Newly qualified teachers’ professional
digital competence: implications for teacher education. European Journal of Teacher
Education,

41:2,

214-231.

https://doi.org/10.1080/02619768.2017.1416085

Hämtad

30.5.2021

från

Hanneberg, C. & Hedberg, S. (2019). Ny som lärare - allt det du inte visste att du behövde veta.
Stockholm: Sanoma Utbildning AB.
Hargreaves, A. (2000). Mixed emotions: Teachers’ perceptions of their interactions with
students. Teaching and Teacher Education, 16, 811–826.
Holme, I. M. & Solvang, B. K. (1997). Forskningsmetodik - Om kvalitativa och kvantitativa
metoder. Lund: Studentlitteratur.
Hrastinski, S. (red.) (2011). Mer om nätbaserad utbildning - fördjupning och exempel. Lund:
Studentlitteratur.
Hrastinski, S. (2009). Nätbaserad utbildning - en introduktion. Lund: Studentlitteratur.
Jensen, E. & Løw, O. (red). (2011). Pedagogiskt ledarskap - om att skapa goda relationer i
klassrummet. Gleerups Utbildning AB.
Karlberg, M. & Bezzina, C. (2020). The professional development needs of beginning and
experienced teachers in four municipalities in Sweden. Professional Development in Education.
Hämtad 29.5.2021 från https://doi.org/10.1080/19415257.2020.1712451
Kemmis, S., Heikkinen, H. L., Fransson, G., Aspfors, J. & Edwards-Groves, C. (2014).
Mentoring of new teachers as a contested practice: Supervision, support and collaborative selfdevelopment. Teaching and teacher education, 43, 154-164. Hämtad 29.5.2021 från
https://doi.org/10.1016/j.tate.2014.07.001
Kornhall, P. (2018). Lärare - en handbok. Stockholm: Natur och kultur.
Kreijns, K., Kirschner, P. A. & Jochems, W. (2003). Identifying the pitfalls for social
interaction in computer-supported collaborative learning environments: a review of the
research. Computers in Human Behavior, Volume 19, Issue 3, Pages 335-353, ISSN 07475632. Hämtad 19.3.2021 från https://doi.org/10.1016/S0747-5632(02)00057-2.
Kutsyuruba, B., Walker, K. D., & Godden, L. (2019). Contextual factors in early career
teaching: A systematic review of international research on teacher induction and mentoring
programs. Journal of Global Education and Research, 3(2), 85-123. Hämtad 29.5.2021 från
https://www.doi.org/10.5038/2577-509X.3.2.1057

Kvale, S. & Brinkmann, S. (2010). Den kvalitativa forskningsintervjun. Lund: Studentlitteratur.
Lantz, A. (2013). Intervjumetodik. Lund: Studentlitteratur.
Larsson, G. (2004). Från klassrum till cyberspace - att undervisa på distans. Lund:
Studentlitteratur.
Lehtinen, T. & Jakobsson Lundin, J. (2016). Psykologi för klassrummet. Stockholm:
Lärarförlaget.
Lennéer Axelson, B. & Thylefors, I. (2018). Arbetsgruppens psykologi. Stockholm: Natur och
kultur.
Lindstedt, I. (2019). Forskningens hantverk. Lund:Studentlitteratur
Ljungblad, A-L. (2018). Relationellt lärarskap - och pedagogiska möten. Lund:
Studentlitteratur.
Lortie, D. C. (1975). School teacher: A sociological study. Chicago: University of Chicago
Press.
Löwenberg, L. & Palm, T. (2019). Socialt och emotionellt lärande - om att få elever att lyckas
i skolan och livet. Stockholm: Natur och kultur.

Nilsson, M. (2017). Salutogenic Resources in the Everyday Lives of Teachers. Promoting
workplace learning and well-being. Malmö: Department of Clinical Sciences.
Nordengren, M. & Olsen, B. (2004). Att leda på distans - i tid och rum. Malmö: Liber.
Normell, M. (2008). Från lydnad till ansvar - kunskapssyn, känslor och relationer i skolan.
Lund: Studentlitteratur.
Närvänen, Anna-Liisa. (2013). Sociala världar, socialisation och identitetsskapande. Ingår i A.
Fjällhed & M. Jensen (2013), Barns livsvillkor - I mötet med skola och fritidshem (61-76).
Lund: Studentlitteratur.
Quigley, A. (2017). Den trygga läraren - Sätt att utveckla sunda pedagogiska vanor. Lund:
Studentlitteratur.

Riley, P. (2010). Attachment theory and the teacher-student relationship : a practical guide for
teachers, teacher educators and school leaders. Routledge.
Sandberg, H. (2011). Samarbetshälsa - Om effektivt samarbete och välbefinnande.
Lund:Studentlitteratur.
Simonson, M. and Berg, G. A. (2016). "Distance learning". Encyclopedia Britannica, 7 Nov.
2016. Hämtad 26.3.2021 från https://www.britannica.com/topic/distance-learning
Spilt, J. L., Koomen, H. M. Y. & Thijs, J. T. (2011). Teacher Wellbeing: The Importance of Teacher—
Student Relationships. Educational psychology review, 23(4), 457-477. Hämtad 14.3.2021 från
https://doi.org/10.1007/s10648-011-9170-y

Struyven, K. & Vanthournout, G. (2014). Teachers' exit decisions: An investigation into the
reasons why newly qualified teachers fail to enter the teaching profession or why those who do
enter do not continue teaching. Teaching and teacher education, 43, 37-45. Hämtad 29.5.2021
från https://doi.org/10.1016/j.tate.2014.06.002
Säljö, R., Riesbeck, E. & Wyndhamn, J. (2003). Samtal, samarbete och samsyn: En studie av
koordination av perspektiv i klassrumskommunikation. Ingår i O. Dysthe (red.), Dialog, samspel
och lärande. Lund: Studentlitteratur.
TENK: Tutkimuseettinen neuvottelukunta - Forskningsetiska delegationen. (2019). Etiska
principer för humanforskning och etikprövning inom humanvetenskaperna i Finland Forskningsetiska

delegationens

anvisningar

2019

Hämtad

8.4.2021

från

https://tenk.fi/sites/default/files/2021-01/Etikprovning_inom_humanvetenskaperna_2020.pdf
Thornberg, R. (2013). Det sociala livet i skolan - Socialpsykologi för lärare. Stockholm: Liber.
Turun ammatti-instituutti. (2021). Hämtad 17.3.2021 från https://www.turkuai.fi/sv/aboyrkesinstitut/studerande/guide-studerande/yrkesinriktad-grundexamen/närundervisning
Trost, J. (2010) Kvalitativa intervjuer. Lund: Studentlitteratur.
Utredningen om distansutbildning. (1992). Långt borta och mycket nära - en förstudie om
svensk distansutbildning. Ds 1992:3 Stockholm: Allmänna förlag. Ingår i L. Dafgård (2001),
Flexibel utbildning på distans (s.10-18). Malmö: Gleerups.

Veldman, I., van Tartwijk, J., Brekelmans, M. & Wubbels, T. (2013). Job satisfaction and
teacher–student relationships across the teaching career: Four case studies. Teaching and
teacher education, 32(1), 55-65. Hämtad 14.3.2021 från https://doi.org/10.1016/j.tate.2013.01.005
Vikström, B. (2005). Den skapande läsaren - Hermeneutik och tolkningskompetens. Lund:
Studentlitteratur.
Weman-Josefsson, K. & Berggren, T. (2013). Psykosocial arbetsmiljö och hälsa. Lund:
Studentlitteratur.
Westlund, I. (2019). Hermeneutik. Ingår i A. Fejes & R. Thornberg (red), Handbok i kvalitativ
analys. Stockholm: Liber
Wiliam, Dylan. (2011.) Embedded formative assessment. Solution Tree Press. Ingår i T.
Lehtinen & J. Jakobsson Lundin (2016). Lärande och en känsla av sammanhang (s.111-139).
Stockholm: Lärarförlaget.
Wrethander Bliding, M. (2007). Inneslutning och uteslutning - barns relationsarbete i skolan.
Lund: Studentlitteratur.
Yin, R.K. (2013). Kvalitativ forskning från start till mål. Lund: Studentlitteratur.
Ödman, P-J. (2007). Tolkning, förståelse, vetande - Hermeneutik i teori och praktik. Norstedts
Akademiska Förlag.

Bilagor
Bilaga 1: Följebrev
Bästa lärare,

Under våren och hösten 2020 har det pågått en intensiv diskussion i Svenskfinland om
distansundervisning under den pågående COVID-19 pandemin. Eftersom du har erfarenhet av
att undervisa på distans och nyligen genomgått lärarutbildningen vid Åbo Akademi besitter du
synnerligen värdefull kunskap som vi gärna tar del av.
Inom ramen för ett forskningsprojekt om nyutexaminerade lärare vid Åbo Akademi är vi två
klasslärarstuderande som skriver våra magisteravhandlingar om hur lärare upplever
distansundervisningen. I intervjun är vi speciellt intresserade av nyutexaminerade lärares
användning av digitala verktyg och hur distansundervisningen påverkar den sociala
interaktionen med elever och kolleger.
Vi vänder oss till dig som har ca tre års klasslärarerfarenhet och har erfarenhet av att undervisa
på distans. Datainsamlingen kommer bestå av intervjuer via zoom och du bör reservera ca 1
timme för den.
Alla uppgifter behandlas konfidentiellt och du kommer inte på något sätt att bli igenkänd eller
utsatt för ditt deltagande. Vår önskan och förhoppning är att du vill delta i forskningsprojektet
och vi ser fram emot att träffas för en diskussion kring distansundervisning.
Vänligen meddela om ditt deltagande genom att kontakta oss personligen eller via e-post
jessica.heikkila@abo.fi eller joanna.aganimov@gmail.com

Tack i förväg!

Med vänliga hälsningar,
Jessica Heikkilä och Joanna Aganimov

Bilaga 2: Facebook meddelande till informanter

Bilaga 3: Intervjuguide
Intervjuschema
Namn, ålder
När har du fått din examen?
Vilka ämnen undervisar du i?
Vilken klass/vilka klasser?
Hur länge har du arbetat som lärare?
Hur länge ungefär har du arbetat med distansundervisning?

Digitala verktyg under distansundervisning
Med de digitala verktygen syftar vi både på IT-utrustning, exempelvis datorer eller surfplattor,
och ex. sociala medier, program och appar.
1.Vad är lärares syn på att använda digitala verktyg i distansundervisningen?
Vilka digitala verktyg använder du i distansundervisningen?
På vilket sätt använder du de digitala verktygen i distansundervisningen?
Vad påverkar ditt val av de digitala verktygen i ditt arbete?
Vilka positiva aspekter ser du med att använda digitala verktyg i distansundervisningen? Vilka
utmaningar ser du med att använda digitala verktyg i distansundervisningen?
Hur får du stöd i att använda de digitala verktygen?
2.Hur ser lärarna på sin egen kompetens i att använda de digitala verktygen i
distansundervisningen?
Hur upplever du din egna digitala kompetens? Hur har du erhållit din digitala kompetens?
Hur har din erhållna lärarutbildning utvecklat din digitala kompetens? Hur fortbildar du dig för
att förbättra din digitala kompetens?

Hur har skolan tagit ansvar för lärares digitala kompetens?
Har du specifika önskemål om utvecklingen av din digitala kompetens?
Finns det något ytterligare som du önskar berätta om gällande digitala verktyg och distansundervisningen?

Relationer under distansundervisning
1. Hur upplever lärare sin relation till eleverna under distansundervisning?
Beskriv din relation med eleverna under distansundervisningens lektioner och hur du upplever
den? (professionella relationen)
Beskriv din relation med eleverna utanför distansundervisningens lektioner och hur du upplever
den? (personliga relationen)
Hur har du byggt upp relationen med eleverna under distansundervisningen? (professionellt/
personligt)
På vilka sätt har distansundervisningen främjat relationen till eleverna?
Vilka utmaningar har distansundervisningen inneburit vad gäller relationen till eleverna?

2. Hur upplever lärare sin relation till kollegerna under distansundervisning?
Beskriv din relation med kollegerna under distansundervisningen och hur du upplever den?
(professionell/personlig)
Hur upplever du kollegernas stöd under distansundervisningen?
Hur upplever du kollegernas stöd vad gäller planeringen av distansundervisningen?
Upplever du att det har varit lättare, svårare eller ingen större skillnad att upprätthålla relationen
till kollegerna under distansundervisningen? Varför/Varför inte? (personligt/ proffesionellt)
Skulle du ha velat ha en mera aktiv relation med kollegerna under distansundervisningen?
Varför/varför inte? (professionell/personlig)

Vid närundervisning, tycker du att relationen till kollegerna är viktig att upprätthålla? Varför/
Varför inte? (professionell/personlig)
Hur har skolan hjälp till att bygga upp relationerna i kollegiet under distansundervisningen?
Vilka positiva sidor har distansundervisningen fört med sig vad gäller relationen till kollegerna?
Vilka utmaningar har distansundervisningen inneburit vad gäller relationen till kollegerna?
Finns det något ytterligare som du önskar berätta om gällande relationer och distansundervisningen?

Tack för din medverkan!

