________________________________________
Värdering och institutionalisering i samband med
nedskrivningsprövningar av goodwill
En kvalitativ studie av företag i livsmedels- och dryckesbranschen i Finland

Rebecka Nikander
Pro gradu-avhandling i redovisning
Handledare: Professor Matti Skoog
Fakulteten för samhällsvetenskaper och ekonomi
Åbo Akademi
2021

ÅBO AKADEMI – FAKULTETEN FÖR SAMHÄLLSVETENSKAPER OCH
EKONOMI
Abstrakt för avhandling pro gradu
Ämne: Redovisning
Författare: Rebecka Nikander
Arbetets titel: Värdering och institutionalisering i samband
nedskrivningsprövningar av goodwill
- En kvalitativ studie av företag i livsmedels- och dryckesbranschen i Finland

med

Handledare: Professor Matti Skoog
Abstrakt:
Goodwill i enlighet med IFRS-regelverket (International Financial Reporting
Standards) är ett omdiskuterat ämne. Tidigare forskning antyder att det kan förekomma
opportunistiska bedömningar och antaganden i samband med goodwillredovisningen,
att rapporteringen av nedskrivningsprövningarna av goodwill är bristfällig och att
goodwillredovisningen inte alltid är tillförlitlig.
Syftet med avhandlingen var att undersöka hur företag i livsmedels- och
dryckesbranschen, som gör upp bokslut enligt IFRS-regelverket värderar sin goodwill
i samband med den årliga nedskrivningsprövningen, vad de anser om rådande
regelverk och hur man inom företagen motiverar sina antaganden gällande
nedskrivningsprövningen. Avhandlingens syfte var att vidare med hjälp av två av den
institutionella teorins modeller, undersöka om det skett en institutionalisering av
värderingen

av

goodwill

inom

de

utvalda

företagen,

samt

identifiera

institutionaliseringen av nedskrivningsprövningarna av goodwill. För att ge läsaren en
inblick i goodwillredovisningen presenterades IFRS-standarder. I avhandlingens
teoretiska ramverk presenterades den institutionella teorin.
Med hjälp av de teoretiska modellerna om Scotts tre pelare den regulativa, normativa
och kultur-kognitiva och Powell och DiMaggios tre isomorfismer, den tvingande,
mimetiska och normativa synliggjordes hur företagens redovisning till stor del styrs av
institutionella påtryckningar, vilket leder till ökad homogenitet och en systematisk

strukturell likhet hos företagen. Studien utfördes med hjälp av tre semistrukturerade
expertintervjuer och en förberedande semistrukturerad intervju med en CGR-revisor,
för att på så sätt få ett revisorsperspektiv av eventuella brister i regelverket och i
företagens rapportering av nedskrivningsprövningarna av goodwill.
I det empiriska resultatet framkom att respondenterna trots vissa otydligheter, ställde
sig positivt till regelverket, men viss vaghet då det gällde att motivera vad som ligger
till grund för nedskrivningsprövningarna av goodwill kunde märkas. Ur revisorns
perspektiv framkom vissa svårigheter förknippat med regelverket. Av resultatet kunde
man tydligt utläsa att revisorerna har en central roll, både som granskare och rådgivare
vid goodwillredovisningen.
Av resultatet kunde flera paralleller dras till institutionell teori och flera faktorer som
kan kopplas till de teoretiska modellerna kunde identifieras. Flera förändringsfaktorer
som påverkade företagens antaganden för nedskrivningsprövningar av goodwill kunde
hänföras till alla tre pelare. Avslutningsvis kunde konstateras att beslutsfattandet vid
nedskrivningsprövningarna av goodwill påverkades förutom av IFRS-regelverket,
också av institutionella faktorer som var djupt inbäddade i företaget och i samhället.

Nyckelord: goodwillredovisning, institutionell teori, nedskrivningsprövning,
IFRS-regelverk
Datum: 16.5.2021

Sidoantal: 89

INNEHÅLL
1

INLEDNING ........................................................................................................................ 1
1.1 Problemformulering ............................................................................................................ 2
1.2 Syfte, avgränsning och forskningsfrågor ............................................................................ 5
1.3 Disposition .......................................................................................................................... 6

2

RÅDANDE REGELVERK OCH TEORETISK REFERENSRAM .............................. 7
2.1 Uppkomsten av goodwill .................................................................................................... 7
2.1.2 De sex goodwillkomponenterna enligt FASB och IASB ............................................. 8
2.2 IFRS:s reglering av goodwill ............................................................................................ 10
2.2.1 IAS 38 - Immateriella tillgångar ................................................................................ 11
2.2.2 IFRS 3 - Rörelseförvärv ............................................................................................. 12
2.2.3 IAS 36 - Prövning av nedskrivningsbehovet ............................................................. 12
2.3 Sammanfattning ................................................................................................................ 14

3

TIDIGARE FORSKNING OCH DISKUSSION OM NEDSKRIVNINGSPRÖVNINGAR .... 15

3.1 Standardens praktiska tillämpning .................................................................................... 15
3.2 Utmaningar med den praktiska tillämpningen .................................................................. 18
3.3 De rådande standardernas tillförlitlighet och ledningens ökade subjektivitet................... 20
3.4 Sammanfattning ................................................................................................................ 22
4

INSTITUTIONELL TEORI SOM REFERENSRAM ................................................. 23
4.1 Teoretisk bakgrund och den tidiga institutionella teorin................................................... 23
4.2 Den nya institutionella teorin och avhandlingens teoretiska modeller ............................. 24
4.2.1 Den institutionella teorins tre institutionspelare ........................................................ 25
4.2.2 Den institutionella teorins tre isomorfismer ............................................................... 27
4.2.2.3 Den normativa isomorfismen .................................................................................. 29
4.3 Institutionell teori inom företagsekonomisk forskning ..................................................... 29
4.4 Sammanfattning ................................................................................................................ 32

5

FORSKNINGSMETOD ................................................................................................... 34
5.1 Vetenskapliga forskningsmetoder ..................................................................................... 34
5.2 Val av forskningsmetod .................................................................................................... 35
5.2.1 Semistrukturerade intervjuer ...................................................................................... 36
5.3 Undersökningens praktiska utförande och presentation av respondenterna ..................... 37
5.4 Analys av intervjumaterialet ............................................................................................. 40
5.5 Reliabilitet och validitet .................................................................................................... 41
5.6 Sammanfattning ................................................................................................................ 42

6.

PRESENTATION AV RESULTATET .......................................................................... 43
6.1 Resultat av revisorsintervjun............................................................................................. 43

6.2 Respondenternas syn på livsmedels- och dryckesbranschen och dess omgivning ........... 46
6.3 Värderingsprocessen ......................................................................................................... 47
6.3.1 Hjälpmedel som används vid utförandet av nedskrivningsprövningen ..................... 49
6.3.2 Hjälp av utomstående vid nedskrivningsprövningen ................................................. 50
6.4 Beräkningen av återvinningsvärdet, diskonteringsräntan och framtida kassaflöden ........ 51
6.4.1 Återvinningsvärdet ..................................................................................................... 51
6.4.2 Fastställande av diskonteringsräntan.......................................................................... 52
6.4.3 Bedömning av framtida kassaflöden .......................................................................... 53
6.5 Respondenternas syn på IFRS-standardens goodwillredovisning .................................... 54
6.5.1 Tillämpandet av standarden i företagets redovisning ................................................. 55
6.5.2 Jämförbarheten och tillförlitlighet ............................................................................. 56
6.6 Sammanfattning ................................................................................................................ 59
7

ANALYS AV DET EMPIRISKA RESULTATET ........................................................ 61
7.1 Goodwillnedskrivningsprövningarna och inställningen till rådande regelverk ................ 61
7.2 Institutionalisering av goodwillredovisningen .................................................................. 64
7.2.1 Den regulativa pelaren och den tvingande isomorfismen .......................................... 67
7.3.2 Den kultur-kognitiva pelaren och den mimetiska isomorfismen ............................... 68
7.3.3 Den normativa pelaren och den normativa isomorfismen ......................................... 69

8

AVSLUTANDE DISKUSSION ....................................................................................... 72
8.1 Avhandlingens begränsningar och förslag till fortsatt forskning ...................................... 75

KÄLLOR .................................................................................................................................... 76

BILAGOR
Bilaga 1: Intervjuguide för revisorsintervju................................................................. 83
Bilaga 2a: Intervjuguide på svenska............................................................................ 84
Bilaga 2b: Intervjuguide på finska............................................................................... 86
Bilaga 3a: Följebrev på svenska................................................................................... 88
Bilaga 3b: Följebrev på finska...................................................................................... 89
FIGURFÖRTECKNING
Figur 1: Goodwills kärnkomponenter........................................................................... 9
Figur 2. Scotts tre institutionspelare............................................................................. 26
Figur 3. Powell och DiMaggios tre isomorfismer........................................................ 27
Figur 4: Sammanfattning av avhandlingens empiriska resultat ................................. 71
TABELLFÖRTECKNING
Tabell 1: Utvecklingen av goodwilltillgången i livsmedels- och dryckesbranschen
under åren 2010- 2020.................................................................................................. 38

FÖRKORTNINGAR
Big 4= Revisorbolagen Deloitte, E&Y, KPMG och PWC
CGR= Centralhandelskammaren godkänd revisor
FASB= Financial Accounting Standards Board
IAS= International Accounting Standards
IASB= International Accounting Standards Board
IFRS= International Financial Reporting Standards
WACC=Weighted Average Cost of Capital

1

INLEDNING

Goodwill kan enkelt förklaras som det övervärde ett bolag betalar vid ett företagsförvärv.
Goodwill består av det belopp som överskrider det förvärvade bolagets nettotillgångar,
och goodwillvärdet blir då en immateriell tillgång på det förvärvande bolagets
balansräkning. En orsak till att ett övervärde betalas är att det förvärvade bolaget beräknas
ge synergieffekter och framtida kassaflöden. När goodwill från första början blev ett
omtalat begrepp var det främst en intellektuell diskussion mellan sakkunniga, studerande
och standardsättare, snarare än ett praktiskt problem som redovisare och revisorer var
tvungna att ta ställning till. Det var först under 1980-talet i samband med att varumärken
började värdesättas, som goodwill uppmärksammades som ett dilemma inom
redovisningen. De immateriella tillgångarna, däribland goodwill, har i vissa fall visat sig
ge företagen ett betydligt högre värde än de materiella tillgångarna (Power, 2001). I
många företag har goodwill ett större värde än de traditionella fysiska tillgångarna
(Gallego & Rodriguez, 2005). Trots att goodwill kan vara värdeskapande och ge bolag
stora konkurrensfördelar, anses goodwill också vara en av de mest riskfyllda och
svårvärderade posterna i ett företags bokslut. Immateriella rättigheter, värdefulla
personalresurser och varumärken kan inte verifieras lika enkelt som en materiell tillgång,
vilket kan vara utmanande för både redovisare och revisorer. Goodwill är oundvikligen
ett kontroversiellt fenomen inom redovisning och värdet på goodwill ur företagets
perspektiv, kontra revisorernas uppfattning ur ett granskningsperspektiv kan skilja sig åt
(Lhaopadchan, 2010; Power, 2001).
En av de mest uppmärksammade förändringarna inom internationell redovisning är
införandet

av

IFRS-regelverket

och

därmed

övergången

från

traditionell

kostnadsredovisning till värdering till verkligt värde. År 2005 införde IASB en ny
standard, IFRS 3, som kom att ändra hela redovisningen av goodwill. Den nya standarden
innebär att goodwill ska värderas till verkligt värde och att tillgången inte längre är
föremål för avskrivning. Istället infördes obligatoriska årliga nedskrivningsprövningar av
goodwill för alla börsnoterade bolag, vilket resulterade i att goodwillposten inte längre
har någon bestämd nyttjandeperiod, utan skrivs ner vid en värdeminskning. Goodwill ska
redovisas för så lång tid som tillgången anses bidra till kassaflöden. (Marton, Lumsden,
Lundqvist, Pettersson & Rimmel, 2010). Forskare (Eklöv, 2001; Uzma, 2011) menar att
1

det verkliga värdet på en immateriell tillgång är svårt att beräkna och i hög grad grundar
sig på företagsledningens subjektiva bedömningar. De standarder som reglerar
goodwillredovisningen i börsnoterade bolag har kritiserats för att vara för flexibla och ge
företagsledningen en för stor frihet då det gäller värderingen av goodwill. Den stora
subjektiviteten som framför allt standarden IAS 36 tillåter, har i tidigare studier visat
tendenser till utnyttjande av kreativ redovisning eller resultatmanipulering av olika slag.
Det finns en risk för att företagsledningen anammar ett opportunistiskt synsätt gällande
nedskrivningsprövningarna av goodwill för att t.ex. undvika att nedskrivningar ska
belasta företagets resultat eller äventyra företagsledningens trovärdighet. (Hassine &
Jilani, 2017; Ramanna & Watts, 2012; Petersen & Plenborg, 2010).
Förändringar inom ekonomisk lagstiftning och regelverk, förändrade ekonomiska och
politiska förutsättningar och förändrade organisationsstrukturer har fått stort utrymme
inom redovisningsforskningen (Tsamenyi, Cullen & González, 2006). Med hjälp av den
institutionella teorin vill man förklara samspelet mellan dels formella lagar och regler,
dels informella normer, och se hur dessa påverkar både enskilda individers och
organisationers beslut och agerande (Hedlund, 2007). Inom företagsekonomisk forskning
och särskilt inom redovisning har institutionell teori tillämpats för att förklara och
identifiera de faktorer som bidrar till antingen förändring eller varaktighet inom
organisationer (Järvenpää, 2009). Sett ur ett sådant perspektiv intresserar man sig för de
omständigheter som kommer att inverka på företagsledningens antaganden gällande
goodwillvärderingen. Besluten bakom nedskrivningsprövningarna kommer att påverkas
av allmänt rådande idéer, normer, regler, antaganden och kulturella värderingar.

1.1 Problemformulering
Problematiken kring goodwill ligger till stor del i värderingsosäkerheten vid
nedskrivningsprövningar och i att tillgången tenderar att bli uppblåst i företagets
balansräkning. Det gäller framförallt sådana branscher där det sker stora konsolideringar
och många företagsförvärv. IFRS-regelverket för redovisning av goodwill bygger till stor
del på företagsledningens förväntningar och antaganden, något som i tidigare forskning
har ifrågasatts. Wayman (2002) menar att den handlingsfrihet i värderingen som
standarden tillåter inte är problemfri. Värderingen till verkligt värde är utmanande och
2

nedskrivningen av goodwill har medfört större flexibilitet och mera ansvar för
företagsledningen, vilket Wayman menar att kan leda till för stor subjektivitet vid
redovisning av goodwill. Även andra forskare har visat att subjektiviteten ökar tendensen
för utnyttjande av resultatmanipulering, där företagsledningen vill visa upp en förskönad
bild av företaget. (Wines, Dagwell & Windsor, 2007; Hassine & Jilani, 2017; Ramanna
& Watts, 2012; Petersen och Plenborg, 2010; Sveiby, 1995).
En paradox inom redovisningen är att det som många gånger är mest värdefullt för
företaget är så osäkert att det inte tillåts registreras som en tillgång i företagets
redovisning. När den goodwill som uppstår vid företagsförvärv tilläts tas med som en post
i företagets balansräkning, ansågs denna förändring utgöra en betydande förbättring inom
redovisningen. Den rådande redovisningspraxisen för goodwill har varit och är
fortsättningsvis omdiskuterad. Goodwill i sig är inte något negativt, utan visar på
företagsledningens förmåga att göra lyckade företagsförvärv. Däremot är det svårare att
avgöra värdet på goodwillposten, som ofta ses som både riskfylld och svårvärderad.
Generellt anses nuvärdet ge ett mera rättvisande värde på en tillgång, i jämförelse med en
beräkning baserad på tillgångens historiska värde. Ett nuvärde ger även investerarna en
bättre bild av företagets framtidsutsikter (Gu & Wang, 2005), men om en aktiv marknad
för tillgången saknas, kommer nuvärdet att basera sig på företagsledningens egna
bedömningar, vilket är fallet för goodwill (Troberg, 2013).
Praxisen

kring

goodwill

har

bemötts

med

både

kritik

och

uppskattning.

Nedskrivningsprövningarna anses enligt Schatt, Doukakis, Bessieux-Ollier och Walliser
(2016) ha två styrkor. IAS 36, som bygger på den amerikanska standarden SFAS 142,
togs i bruk 2001 av FASB, bidrar till ökad internationell konvergens. Den andra fördelen
med standarden anses vara att den för företagsledningen möjliggör en bättre förmedling
av information om framtida tillväxt, kassaflöden och resultat. Standarden ska öka
transparensen i den finansiella rapporteringen och ge investerarna en mera tillförlitlig
information än tidigare. Trots det har nedskrivningsprövningarna ifrågasatts. I jämförelse
med tidigare praxis där goodwill avskrivits anses standarden vara komplicerad och
kostsam att tillämpa. Det har också debatterats om huruvida goodwill överhuvudtaget ska
få tas upp som en tillgång i balansräkningen. Det finns kritiker som anser att goodwill
inte borde redovisas, eftersom det egentligen inte är en tillgång utan snarare ett

3

överloppsvärde som inte går att allokera till en separat tillgång. FASB svarar på denna
kritik med argumentet att goodwill är värdeskapande för företagen och kommer att leda
till framtida fördelar och därför ska behandlas och redovisas som en tillgång. Ett annat
dilemma gällande goodwill är svårigheten att separera på förvärvat goodwill som får tas
upp som en tillgång i redovisningen och så kallad internt upparbetad goodwill som inte
får redovisas.
I och med nedskrivningsningspraxisen har goodwill ingen bestämd nyttjandeperiod,
något som också ifrågasatts. Troberg (2013) menar att goodwill inte är en ständig tillgång
utan att de synergieffekter som goodwill ger, kommer att minska med tiden. Även om
synergierna de facto uppstått från förvärvat goodwill finns det en stor sannolikhet för att
synergieffekterna kommer att minska pga en hård marknadskonkurrens. Dessa
synergieffekter kommer med största sannolikhet att minska eller helt försvinna på 5–10
år efter förvärvet. Ifall företaget inte skrivit ner goodwill på den tiden, kommer
återstående goodwill endast bestå av internt upparbetad goodwill, som inte ska tas upp i
balansräkningen (Troberg, 2013). En undersökning gjord i USA där ett motsvarande
regelverk för nedskrivningarna av goodwill används, visar att företag ofta skjuter upp
nedskrivningen av goodwill, trots att nedgången i värdet på goodwillposten minskat för
upp till tio år sedan (Hayn & Hughes, 2006).
Företagen sätt att utföra och redovisa nedskrivningsprövningarna av goodwill varierar
och det förekommer också en del oklarheter i hur standarden i praktiken ska tillämpas
(Petersen & Plenborgs, 2010; Schatt et al., 2016). Eftersom standarderna ger
företagsledningen mycket tolkningsutrymme, samtidigt som tydliga riktlinjer för hur
nedskrivningsprövningarna

ska

göras

saknas,

finns

en

osäkerhet

kring

tillvägagångssättet. Forskning visar att företag blir mera lika varandra, eftersom de styrs
utifrån olika yttre och inre påtryckningar (Järvenpää, 2009; Tsamenyi, et al., 2006;
Granlund & Lukka, 1998). För att kunna förstå bakomliggande orsaker kan man tillämpa
modeller för institutionalisering. Genom att kategorisera orsaker som kan ligga till grund
för beslutsfattandet kan man identifiera och förklara varför företag agerar enligt vissa
mönster. Hur motiveras nedskrivningsprövningarna och kan man i företagen som ingår i
undersökning finna faktorer som tyder på institutionalisering?

4

Förvärv som inte varit lönsamma måste nedskrivas, eftersom de inte gynnar företaget i
den utsträckning som företagsledningen från början prognostiserat. Avgörandet huruvida
en nedskrivning är aktuell påverkas av många yttre faktorer i företagets omgivning, såväl
som av faktorer inom företaget. Inom redovisningsforskningen har man uppmärksammat
institutionalisering som ett sätt att analysera de processer som påverkar företagets
framtidsutsikter. I och med att regelverket är flexibelt och nedskrivningsprövningen
grundar sig på subjektiva bedömningar, kan man anta att faktorer som kan hänföras till
institutionalisering

kan

ha

en

stor

inverkan

nedskrivningsprövningarna.

Regelverkets

institutionaliseringsfaktorer

får

en

på

flexibla

central

framtidsprognoserna

ramar

roll

för

kan

och

möjliggöra

att

genomförandet

av

nedskrivningsprövningarna av goodwill. Är det så att IFRS-regelverkets flexibilitet har
lett till att omgivande verksamhetsmiljö och inre företagsorganisatoriska faktorer fått
mera plats då det gäller värderingen av goodwill, än vad som från början avsetts med
införandet av standarderna?

1.2 Syfte, avgränsning och forskningsfrågor
Avhandlingen studerar hur företag som gör upp sina bokslut enligt IFRS-regelverket
värderar sin goodwill i samband med den årliga nedskrivningsprövningen, vad de anser
om rådande regelverk och hur man inom företagen motiverar sina antaganden gällande
nedskrivningsprövningen. Avhandlingens syfte är vidare att undersöka om det skett en
institutionalisering av värderingen av goodwill inom de utvalda företagen, samt
kategorisera institutionaliseringen av nedskrivningsprövningarna av goodwill med hjälp
av institutionella teoretiska modeller.
Avhandlingen avgränsas till finländska börsnoterade bolag inom livsmedels- och
dryckesbranschen som är den fjärde största industribranschen i Finland. Livsmedels- och
dryckesbranschen har valts då det är vanligt förekommande med konsolideringar och
företagsförvärv, vilket är en förutsättning för att goodwill ska kunna uppstå.

5

Forskningsfrågorna för avhandlingen är följande:
-

Hur

motiverar

de

valda

företagen

sina

antaganden

gällande

nedskrivningsprövningar av goodwill och vilken inställning har de till de
standarder som reglerar dessa nedskrivningsprövningar?
-

Har

det

skett

en

institutionalisering

av

värderingen

och

nedskrivningsprövningen av goodwill inom företag som följer IFRSregelverket i livsmedels- och dryckesbranschen?

1.3 Disposition
I det inledande kapitlet presenteras ämnet, avhandlingens problemställning och syfte.
Kapitel 2 behandlar uppkomsten av goodwill och presenterar de nuvarande relevanta
regelverken och standarderna som styr värderingen av och nedskrivningsprövningarna av
goodwill, för de företag som gör upp sina bokslut i enlighet med IFRS-regelverket. I
kapitel 3 presenteras tidigare forskning inom området och en diskussion om
nedskrivningsprövningar av goodwill. Kapitel 4 redogör för institutionell teori som
referensram för avhandlingen och här redogörs för de två teoretiska modellerna som anses
vara relevanta för avhandlingen. I kapitel 5 inleds den empiriska delen av avhandlingen
med en allmän metoddiskussion och val av forskningsmetod. Därefter följer en
presentation av val av respondenter och undersökningens praktiska genomförande.
Kapitlet avslutas med att presentera hur intervjumaterialet analyseras samt en diskussion
om undersökningens reliabilitet och validitet. I kapitel 6 får läsaren ta del av studiens
empiriska resultat och i kapitel 7 analyseras det empiriska resultatet och ger svar på de
för avhandlingen uppställda forskningsfrågorna. Avhandlingens åttonde och sista kapitel,
består av en avslutande diskussion där resultatet sammanfattas. Kapitlet avslutas med
avhandlingens begränsningar och förslag till fortsatt forskning.

6

2

RÅDANDE REGELVERK OCH TEORETISK
REFERENSRAM

Syftet med detta kapitel är att presentera de rådande regelverken och standarderna som
styr värderingen av goodwill och att presentera för avhandlingen relevant teori. I 2.1
redogörs för uppkomsten av goodwill och indelningen av goodwill i sex komponenter. I
2.2 presenteras de IFRS-standarder som reglerar goodwillredovisningen för börsnoterade
bolag; IAS 38 som reglerar immateriella tillgångar, IFRS 3 som reglerar rörelseförvärv
och IAS 36 som reglerar nedskrivningsprövningarna av goodwill. Kapitlet avslutas med
en kort sammanfattning i 2.3.

2.1 Uppkomsten av goodwill
Goodwill uppstår i samband med företagsförvärv där företag betalar mera för det
förvärvade bolaget än värdet på det förvärvade bolagets nettotillgångar. Med andra ord
består goodwill av det belopp som överskrider det förvärvade bolagets nettotillgångar.
Goodwill värdet blir då en immateriell tillgång på det förvärvande bolagets
balansräkning. (Marton et al., 2010)
Eftersom goodwill är en tillgång som inte kan köpas eller säljas som en separat tillgång,
uppstår det endast i samband med företagsförvärv. I samband med företagsförvärv är det
vanligt att goodwill uppgår till ett betydande belopp och efter förvärvet har goodwill ofta
en stor inverkan på redovisningen i koncernen. För att goodwill ska kunna redovisas krävs
det att samtliga identifierbara tillgångar, både materiella och immateriella, värderas till
sitt verkliga värde. Goodwill kan därmed bli en post i balansräkningen och värdet av
denna post blir skillnaden mellan den angivna köpeskillingen för företagsförvärvet och
det verkliga värdet på samtliga identifierbara nettotillgångar. (Wines et al., 2007)
Hanteringen av goodwill har varit ett omdiskuterat ämne och enligt IFRS 3 finns det tre
huvudsakliga sätt att redovisa goodwill. Det första tillvägagångssättet är att omedelbart
eliminera posten mot eget kapital. Följande sätt är genom aktivering och systematisk
avskrivning över tid och det sista tillvägagångssättet är aktivering utan avskrivning. Efter
att ett förvärv skett är det oftast goodwillposten som kräver mest efterföljande arbete,
eftersom goodwill inte får avskrivas utan istället ska prövas för nedskrivning minst en
7

gång per år. Goodwillposten har inte heller någon bestämd nyttjandeperiod enligt IAS 38.
(Marton et al., 2010)

2.1.2 De sex goodwillkomponenterna enligt FASB och IASB
Kanske det mest inflytelserika försöket att bryta ner goodwill i mindre komponenter är
Johnson och Petrones (1998) tillvägagångssätt att dela in tillgången i sex komponenter.
(se figur 1). Även regelverket FAS 141 Appendix B punkt 102 (2001) identifierar samma
komponenter och anser att det är just dessa komponenter som ofta i praktiken inkluderas
i goodwill.
1. Överskottet av det verkliga värdet av det bokförda värdet på det förvärvade
företagets redovisade nettotillgångar.
2. Det verkliga värdet på andra nettotillgångar som inte redovisas av det förvärvade
företaget. Orsaker till att dessa nettotillgångar inte redovisats är att de enligt
regelverket inte får upptas i balansräkningen, trots att de är värdegenererande för
företaget.
3. Verkligt värde på fortlevnadsprincipen (eng. going concern) av det förvärvade
företagets befintliga verksamhet. Detta innebär att det förvärvade företaget antas
generera ett större värde som helhet, än dess värde uppspjälkat i mindre delar.
Denna komponent motsvarar med andra ord de synergier som nettotillgångarna
antas generera samt andra fördelar som inte skulle ha uppstått ifall verksamheten
hade spjälkats upp.
4. Det verkliga värdet på de synergier som antas uppstå genom att förvärvarens och
det förvärvade företagets verksamhet kombineras. Dessa synergier anses vara
unika för varje enskilt förvärv och därmed blir även synergins värde unikt.
5. Övervärdering av det anskaffade företagets aktier då dessa använts som
betalningsmedel. En övervärdering kan bero på fel i värderingen av det anskaffade

8

företagets

aktier.

Denna

goodwillkomponent

kan

uppstå

endast

vid

företagsförvärv som finansierats med egna aktier.
6. Överbetalning eller eventuellt underbetalning av det förvärvade företaget. En
orsak till överpris är att priset drivits upp på grund av många budgivare, medan
en orsak till underpris kan ha orsakats av försäljning under tidspress då säljarna
haft bråttom med att få företaget sålt.
Figur 1: Goodwills kärnkomponenter

(Källa: Nikander, 2021, baserad på Johnson & Petrone, 1998)
Vidare ser Johnson och Petrone (1998) på goodwill ur tre olika perspektiv som de sex
komponenterna fördelar sig på. De två första komponenterna är kopplade till värderingen
av goodwill och står fria från redovisningen av goodwill. Den tredje och fjärde
komponenten är de som brukar benämnas som ren goodwill (eng. core goodwill) och är
de enda komponenterna som goodwill verkligen består av. De två sista komponenterna är
kopplade till redovisningen av goodwill (Johnson & Petrone, 1998).

9

Enligt FAS 141 kan den första komponenten inte klassas som ren goodwill, eftersom den
till sin natur är en avkastning på en tillgång. Enligt realiseringsprincipen ska avkastningen
inte få tas i beaktande av den uppköpta parten och borde därför allokeras till den tillgång
som avkastningen härstammar från. Den andra komponenten kan inte heller klassas som
goodwill, eftersom den anses vara en separat immateriell tillgång. Den tredje och fjärde
komponenten klassas som ren goodwill. Den femte komponenten kan inte räknas som en
tillgång eller ens som en del av en tillgång, eftersom den i själva verket utgörs av en
felvärdering. Vad gäller den sjätte komponenten anses den antingen vara en vinst eller en
förlust i förhållande till om ett under- eller överpris betalats. (FAS 141 B103-B105, 2001)
FASB anser att denna indelning är viktig för att man ska kunna förstå goodwilltillgångens
natur. Enligt FASB är det endast komponent tre och fyra som kan klassas som verklig
goodwill, då det är de enda komponenterna som ger värdeskapande synergier i samband
med företagsförvärv.
Vad gäller IASB:s syn på goodwill är den på många sätt jämförbar med FASB:s syn.
Även IASB anser att ren goodwill består av komponent tre och fyra, men att det i
praktiken förekommer fall då även de andra komponenterna inkluderas och redovisas som
goodwill. IASB definierar goodwill som värdet på de framtida ekonomiska fördelarna
som härstammar från tillgångar som inte individuellt kan identifieras eller separeras.
(IASB, 2004)

2.2 IFRS:s reglering av goodwill
International Accounting Standards Board (IASB) har som mål att utveckla
redovisningsstandarder på ett sätt som gör den finansiella informationen pålitlig,
transparent och användbar. Redovisning och revisionsverksamhet är i stor utsträckning
reglerad av olika lagar och regelverk. Uppkomsten av dessa har sitt ursprung i försök att
harmonisera redovisningen och granskningen samt öka jämförbarheten mellan företag.
Detta i sin tur anses främja tillväxten och trovärdigheten på kapitalmarknaden. IASB
lägger stor vikt på att informationen ska vara relevant, aktuell och utan väsentliga
felaktigheter. (IASB, 2004)

10

Då det uppdagats problem eller förekommit skandaler på kapitalmarknaden har
riktlinjerna och reglerna för redovisningen blivit striktare. Det är standarden IAS 38 som
stipulerar vilka tillgångar som ska redovisas som immateriella och hur dessa ska hanteras
i bolagens finansiella rapporter. IFRS 3 reglerar och ger riktlinjer för rörelseförvärv samt
uppkomsten

av

immateriella

tillgångar

i

samband

med

rörelseförvärv.

Nedskrivningsprövningen av goodwill regleras enligt standarden IAS 36. (Marton et al.,
2010)

2.2.1 IAS 38 - Immateriella tillgångar
En immateriell tillgång definieras enligt IAS 38 som en icke-monetär tillgång som saknar
fysisk form. För dessa tillgångar gäller standarden IAS 38. Standarden ger betydande
riktlinjer för hur immateriella tillgångar ska hanteras rent redovisningstekniskt, men även
huruvida tillgången får tas upp i ett företags finansiella rapporter eller inte. En tillgång är
en resurs som företaget har bestämmanderätt och inflytande över och som förväntas
innebära framtida ekonomiska fördelar för företaget. (Marton et al., 2010).
Inom IASB har mycket vikt lagts vid att åstadkomma en enhetlighet för samtliga
tillgångar. Det betyder att immateriella tillgångar principiellt borde behandlas på
motsvarande sätt som materiella tillgångar och man kan se att standarden för immateriella
tillgångar på många punkter är identisk med IAS 16 Materiella anläggningstillgångar.
Standarden kartlägger tre kritiska attribut för en immateriell tillgång. Dessa är
identifierbarhet, kontroll och framtida kassaflöden. För att en immateriell tillgång ska
uppfylla kraven för identifierbarhet enligt IAS 38, ska tillgången gå att separera från
bolaget. Tillgången ska även gå att sälja, överlåta, hyra ut eller på annat sätt gå att
särskilja. En immateriell tillgång kan antingen förvärvas genom köp eller som en internt
upparbetad tillgång, men då det gäller goodwill kan tillgången endast uppstå i samband
med ett företagsförvärv. I enlighet med IAS 38 får inte internt upparbetad goodwill tas
upp som en tillgång på balansräkningen, eftersom den inte är identifierbar som en tillgång.
(Marton et al., 2010)
För att ett företag i enlighet med IAS 38 ska kunna ta upp en immateriell tillgång på
balansräkningen måste ett antal kriterier uppfyllas. För att tillgången ska få redovisnings
11

måste de framtida ekonomiska fördelarna vara sannolika. Vidare ska värdet på tillgången
vara möjlig att beräkna på ett tillförlitligt sätt och därtill ska företaget ha full kontroll över
tillgången. Med kontroll menar man här att företaget ska kunna säkerställa att den
immateriella tillgången kommer att generera framtida ekonomiska fördelar för det egna
företaget. Till skillnad från materiella tillgångar är det betydligt svårare för ett företag att
ha kontroll över en immateriell tillgång. Materiella tillgångar är ofta reglerade och
skyddade av juridiska avtal om äganderätt. En immateriell tillgång är inte lika lätt att
juridiskt binda till ett företag. Kontroll innebär även att företaget kan begränsa risken för
att andra företag ska kunna ta del av tillgången. (Marton et al., 2010)

2.2.2 IFRS 3 - Rörelseförvärv
Standarden IFRS 3 svarar på frågor som uppkommer i samband med ett rörelseförvärv. I
standarden upptas frågeställningar kring sådana tillgångar och skulder som ska flyttas
över till det förvärvande företaget. Vid ett rörelseförvärv är det centralt att identifiera de
tillgångar och skulder som företaget betalat för, samt värdera dessa till verkligt värde
enligt tidpunkten för förvärvet. (Marton et al., 2010)
När den gamla standarden IAS 22 ersattes av IFRS 3 infördes en del nya riktlinjer. En
stor förändring i samband med IFRS 3-standarden var att goodwill och immateriella
tillgångar med obestämd nyttjandeperiod ska prövas för nedskrivning istället för att
systematiskt avskrivas. Enligt standarden ska förvärvade tillgångar och skulder initialt
redovisas till verkligt värde och immateriella tillgångar ska redovisas separat från
goodwill, förutsatt att de uppfyller kraven för identifierbara tillgångar. (Marton et al.,
2010)

2.2.3 IAS 36 - Prövning av nedskrivningsbehovet
Enligt IFRS ska goodwill värderas till verkligt värde och ska därför prövas för
nedskrivning minst en gång per räkenskapsperiod. Standarden tar fasta på nedskrivningar
och grundar sig på att en tillgång inte bör redovisas till ett högre värde än dess verkliga
värde. Verkligt värde kallas även återvinningsvärde. IAS 36 ger riktlinjer för när goodwill
12

ska prövas för nedskrivning. Tidpunkten för prövningen är frivillig, men ska ske vid
samma tidpunkt varje år. Standarden tillämpar försiktighetsprincipen, vilket innebär att
en tillgång ska nedskrivas ifall den utsatts för en värdeminskning. Det kan i många fall
vara komplicerat att bestämma värdet på en goodwilltillgång, eftersom dessa sällan går
att koppla till något specifikt kassaflöde (Marton et al., 2010). Då en tillgång ska värderas
till sitt verkliga värde finns en risk att värderingen grundar sig på subjektiva värderingar
och antaganden. Svårigheten att värdera tillgången i kombination med subjektiva
bedömningar leder till en viss osäkerhet kring prövningen av nedskrivningsbehovet.
(KPMG, 2014)
Övriga tillgångar ska prövas för nedskrivning då en händelse indikerar att det skett en
värdeminskning och då ska dess återvinningsvärde räknas ut. IAS 36 definierar
återvinningsvärdet som det högsta av nyttjandevärde respektive verkligt värde reducerat
med försäljningskostnaderna. Återvinningsvärdet på en tillgång är därmed det högsta av
en tillgångs verkliga värde minus försäljningskostnader eller nyttjandevärde.
Återvinningsvärdet på en tillgång går även att jämföra med en tillgångs
användningsvärde. För att avgöra ifall en nedskrivning är nödvändig ska tillgångens
återvinningsvärde jämföras med tillgångens bokförda värde. Om företaget i
nedskrivningsprövningen kommer fram till att det bokförda värdet överskrider
återvinningsvärdet är företaget tvunget att skriva ner goodwill. (Marton et al., 2010)
Det finns både externa och interna faktorer som kan orsaka värdeminskning för en
tillgång. Externa faktorer kan vara bl.a. att tillgångens marknadsvärde minskat, att nya
teknologier kommit ut på marknaden, ny lagstiftning och ekonomi som har en negativ
inverkan på företagets förutsättningar att utnyttja sin tillgång, samt då företagets
redovisade egna kapital överstiger börsvärdet. Interna faktorer som ger skäl till en
nedskrivningsprövning kan vara väsentliga förändringar som skett eller förväntas ske
inom en snar framtid, och som på ett negativt sätt påverkar möjligheten för företaget att
utnyttja tillgången. Andra interna faktorer är då företagets interna rapportering indikerar
att tillgångens avkastning kommer vara sämre än vad man tidigare antagit. Även i de fall
då tillgången blivit tekniskt föråldrad eller på något sätt skadad, kan det finnas skäl att
göra en nedskrivningsprövning. (Marton et al., 2010).

13

Redan vid förvärvstillfället ska goodwill fördelas på de kassagenererande enheter som
antas dra nytta av synergierna i förvärvet. Detta innebär att goodwill som enskild post
inte prövas för nedskrivning. Då man prövar nedskrivningsbehovet för goodwill ska
tillgången allokeras till de kassagenererande enheter som antas dra nytta av goodwillen.
Detta görs eftersom goodwillen i sig inte kommer att generera något kassaflöde. Varje
enhet eller grupp av enheter ska motsvara den lägsta nivån i företaget på vilken
goodwillen följs upp internt. Dessa enheter eller grupper av enheter ska inte vara större
än företagets rörelsesegment, som enligt IFRS 8 är den del av företaget som har en
verksamhet som ger upphov till omsättning och kostnader och som regelbundet följs upp
av ledningen och vars finansiella information är tillgänglig. Den enhet som tilldelats
goodwill skall då minst en gång om året utsättas för en nedskrivningsprövning, där man
jämför enhetens redovisade värde med dess återvinningsvärde. (Marton et al., 2010).

2.3 Sammanfattning
I detta kapitel har konceptet goodwill presenterats och läsaren har fått en överblick av de
standarder där IASB behandlar goodwillredovisningen. IAS 38 berör hanteringen av
immateriella tillgångar och goodwill samt hur dessa ska behandlas i redovisningen, IFRS
3 rör företagsförvärv och uppkomsten av goodwill i samband med dessa och IAS 36 berör
nedskrivningspraxisen gällande goodwill. Som presenterats ovan har FASB och IASB
relativt likadan syn på goodwill. IASB definierar goodwill som framtida ekonomiska
förmåner som härstammar från tillgångar som inte kan identifieras individuellt eller
separat. FASB definierar goodwill som skillnaden mellan anskaffningsutgift och
identifierbara tillgångar och skulder. Båda har samma synsätt då det gäller så kallat ren
goodwill och menar att goodwill egentligen bara ska bestå av de synergieffekter som
uppkommer vid ett företagsförvärv. Båda standardsättarna är överens om att det i
praktiken förekommer fall då goodwill även inkluderar sådant som inte kan klassas som
ren goodwill.
I följande kapitel kommer tidigare forskning kring ämnet att presenteras. Följande kapitel
kommer även att kritiskt diskutera nedskrivningsprövningarna av goodwill.

14

3

TIDIGARE FORSKNING OCH DISKUSSION OM
NEDSKRIVNINGSPRÖVNINGAR

I de här kapitlet presenteras för avhandlingen relevant tidigare forskning gällande
goodwillnedskrivningsprövningar. I 3.1 redogörs för tidigare forskning som behandlar
hur företag praktiskt tillämpat det rådande regelverket och hur företag implementerat
nedskrivningsprövningar av goodwill och huruvida deras rapportering angående detta är
tillräcklig. Senare i kapitlet i 3.2 presenteras tidigare forskning som berör eventuella
utmaningar med den praktiska tillämpningen av standarderna. I 3.3 diskuteras
standardernas tillförlitlighet och ledningens ökade subjektivitet i samband med
nedskrivningsprövningarna och i den sista delen 3.4 ges en kort sammanfattning av
kapitlet.

3.1 Standardens praktiska tillämpning
Ett år efter införandet av IFRS 3 inledde Björn Gauffin och Sven-Arne Nilsson en
omfattande studie över hur svenska börsnoterade bolag tillämpar standarden och hur de
redovisar immateriella tillgångar vid rörelseförvärv. Standarden har i dagsläget varit i
kraft i drygt fjorton år och Gauffin och Nilsson har sedan den första publiceringen av sin
studie 2006, gjort en årlig uppföljande studie på basis av företagens bokslut från det
föregående året. De senaste fyra åren har de även studerat hur goodwill redovisas i den
efterföljande redovisningen med tyngdpunkt på nedskrivningar. (Gauffin & Nilsson,
2020).
I studien har samtliga svenska börsnoterade bolag med goodwill i sin balansräkning
ingått, totalt 215 stycken. För 2016 hade endast 17 företag skrivit ner goodwill med ett
totalbelopp på 0,6 % i förhållande till det totala beloppet redovisat goodwill, 2017 var
motsvarande siffra 19 företag med 2,3 % och 2018 21 företag med knappt 1,0 %.
Forskarna anser att dessa nedskrivningar är små i förhållande till det totala beloppet
redovisat goodwill. För att åskådliggöra de små nedskrivningsbeloppen, har Gauffin och
Nilsson beräknat att om goodwill skulle fortsätta skrivas ner i samma takt som under
2018, skulle det ta mer än 100 år innan hela beloppet redovisat goodwill skrivits ner.

15

Dessutom ökar den totala goodwillposten varje år med ett betydligt större belopp än vad
som skrivs ner. (Gauffin & Nilsson, 2020)
IASB genomför en granskning av varje ny implementerad IFRS-standard eller annan stor
förändring av regelverket. Återföringen på Post-implementation Review av IFRS 3
(IASB, 2015) lyfter bl.a. fram att den rådande värdenedskrivningsprövningen av goodwill
är både komplicerad, tidskrävande och dyr. Dessutom har forskning visat att
värdenedskrivningarna inte görs i rätt tid och att de inte heller rapporteras på ett adekvat
sätt i företagens finansiella rapporter (IASB, 2015). Utöver detta visar Gauffin och
Nilssons studier att upplysningarna om företagsförvärv är bristfälliga och att
informationen om hur förvärven utfallit är bristfälliga. (Gauffin & Nilsson, 2020)
Eftersom goodwillredovisningen enligt IFRS är en flerstegsprocess som kräver
företagsledningens interna beräkningar och uppskattningar, blir goodwillvärdet ofta en
mer eller mindre subjektiv uppskattning som baserar sig på företagsledningens
antaganden. En nedskrivningsprövning kräver att företagsledningen fastställer antalet
kassagenererande enheter, beräknar framtida kassaflöden för de kommande tre till fem år
samt fastställer en lämplig diskonteringsränta.
Petersen och Plenborg (2010) har i sin studie undersökt hur företag på
Köpenhamnsbörsen har implementerat nedskrivningsprövningen, samt hur företagen går
tillväga då riktlinjerna för hur värderingen ska göras är vaga eller helt saknas. I deras
studie inkluderas 58 enkätsvar motsvarande 73 % av de företag som finns med på
Copenhagen Stock Exchange och som har goodwill som tillgång på sina balansräkningar.
Resultaten av Petersen och Plenborgs (2010) studie visar att det finns skillnader bland
företagens sätt att tillämpa IAS 36. Forskarna har fokuserat på hur företag definierar sina
kassagenererande enheter och hur de går till väga då de räknar ut återvinningsvärdet på
en kassagenererande enhet. Resultatet visar att företagen har skilda sätt att definiera en
kassagenererande enhet och att de använder olika tillvägagångssätt vid beräkningen av
återvinningsvärdet.
Av studiens resultat kan inte avgöras om skillnaderna uppstått pga företagsledningens
osäkerhet om tillämpningen av IAS 36-standarden eller om det strategiskt valts ett

16

tillvägagångssätt som passar den egna organisationen. För företag som har systematiserat
sina processer och då yrkesmässigt erfarna personer bär ansvaret för den årliga
nedskrivningsprövningen är risken för inkonsekvens mindre. Inom företag där det råder
osäker om värderingen, kan det även finnas en tendens att följa strömmen och utgå från
vad andra företag inom samma bransch valt att göra eller att lita på sina egna tidigare
nedskrivningsprövningar. Goodwillvärderingen blir mera pålitlig för de företag som tar
hjälp av externa experter. (Petersen & Plenborg, 2010)
Resultatet av en undersökning gjord i USA där standarden SFAS 142 som motsvarar IAS
36 används, visar forskarna Hayn och Hughes (2006) att företag väntar orimligt lång tid
med att skriva ner goodwillvärdet för att inte nedskrivningen ska drabba företagets
resultat. Undersökningen utfördes på den amerikanska marknaden och resultatet visar att
det är vanligt att företag skjuter upp nedskrivningen av goodwill med upptill tre till fem
år efter nedgången i värdet på goodwillposten. Undersökningen visade att företag t.o.m.
väntat med nedskrivningen i upp till tio år.
Förutom att följa rådande redovisningsstandarder, är börsnoterade bolag skyldiga att i
företagets bokslut rapportera om goodwill och hur nedskrivningsprövningen gjorts. Hayn
och Hughes (2006) studie visar att rapporteringen inte är tillräckligt deskriptiv och
informativ för att investerare ska kunna skapa sig en förståelse för vad värderingen
grundar sig på. De menar vidare att boksluten är bristfälliga och att rapporterna inte förser
intressenterna med tillräcklig information (Hayn & Hughes, 2006). Det finns också andra
forskare som menar att informationen om goodwillvärderingen i företagens finansiella
rapporter är bristfällig (Carlin & Finch, 2010). I en undersökning av Godfrey och Koh
(2009) var syftet att ta reda på ifall det finns ett samband mellan goodwillnedskrivningar
och företagets investeringsmöjligheter under de första åren efter att företagen tagit i bruk
standarden SFAS 142. Undersökningsresultatet visade på ett starkt negativt samband
mellan nedskrivningar och företagets underliggande investeringsmöjligheter. Vidare
hittade man ett samband mellan nedskrivningarna och avkastningen på det totala
kapitalet, företagets storlek och företagets belåningsgrad.

17

3.2 Utmaningar med den praktiska tillämpningen
Enligt IFRS bygger värderingen av goodwill på en mängd olika faktorer, såsom
uppskattning om ekonomisk livslängd, tillväxttakt, framtida kassaflöden och
diskonteringsränta

(Marton

et

al.,

2010).

Företagsledningen

genomför

nedskrivningsprövningar av goodwill och utgår från ett flertal antaganden om bl.a.
tillväxtutsikterna för företagets verksamhet och kostnadsutveckling.
Ett flertal studier har gjorts kring ämnet sedan införandet av IFRS om bl.a. vilka
ekonomiska konsekvenser nedskrivningsprövningarna medfört (Schatt et al., 2016).
Forskningsresultaten pekar åt olika håll och kritiker och forskare har åsikter både för och
emot nedskrivningspraxisen. Schatt et al. (2016) påvisar att informationen om goodwill i
företagens bokslut ofta är både ytlig och generell och på så sätt inte ger investerarna
tillräcklig information. Även resultatet av Hayn och Hughes studie (2006) visar att
företagens goodwillredovisning inte är tillräckligt deskriptiv och informativ för att
investerare ska kunna skapa sig en förståelse för vad värderingen grundar sig på. Vidare
påvisar Schatt et al. (2016) i studien att det är vanligt förekommande att företag tillämpar
standarden på olika sätt. Forskarna konstaterar även att detta tillvägagångssätt ger
företagsledningen ett större utrymme för diskretion än då företagen systematiskt skrev av
goodwillposten.
Förutom att processen anses vara tidskrävande och kostsam att implementera, menar
Troberg (2013) att metoden också har grundläggande brister och ger en felaktig bild av
goodwill, då tillgången oundvikligen kommer att minska med tiden för att till slut inte
längre gynna företaget (Troberg, 2013). I en studie gjord av KPMG (2014) menar kritiker
att det skulle vara billigare och bättre att avskriva goodwillvärdet, men inte heller det
tillvägagångssättet garanterar att värdet på de synergieffekter som förvärvet antogs ge
företaget är korrekta. Andra undersökningar visar att det även rådde ett missnöje kring
hanteringen av goodwill före nedskrivningskraven infördes (AbuGhazaleh, Al-Hares &
Roberts, 2011). Man ansåg att avskrivningen av goodwill inte baserar sig på tillgångens
verkliga värde och därför inte heller gav investerare en rättvis bild av värdet, eftersom
stora planavskrivningar belastade företagens resultat flera år efter förvärvet. Med andra
ord kan det antas att IFRS-standarderna och reglerna kring hanteringen av goodwill skulle
komma att gynna investerare och ge ett mera korrekt värde på goodwill som tillgång. Från
18

revisorns och intressenternas synvinkel kan det dock upplevas som en slags säkerhet att
goodwillvärdet regelbundet avskrivs, då en eventuell felvärdering successivt korrigeras
genom avskrivningar (KPMG, 2014).
Val av diskonteringsränta inverkar på utfallet av nedskrivningsprövningen och är därför
är en central faktor vid värderingen av verkligt värde av en kassagenererande enhet.
Carlin och Finch (2009) studerar ett sampel av stora australiensiska börsnoterade bolag
och lyfter i sin studie fram vikten av fastställandet och val av diskonteringsräntan och hur
den varierar mellan företagen. Kassaflödesmodellen ligger som grund vid fastställandet
av tillgångens återvinningsvärde. Forskarna menar att den höga tillförlitligheten som
råder kring kassaflödesmodellen återspeglar vikten av att välja en lämplig
diskonteringsränta. Då företagsledningen tar fram diskonteringsräntan är det viktigt att
den motsvarar den ränta, som investerare skulle räkna med i samband med en investering
med motsvarande risk och avkastning. I sin studie kan forskarna påvisa att det
förekommer opportunistiska tendenser då företag gör upp sina finansiella rapporter.
Forskningsresultatet visar vidare att valet av diskonteringsränta kan användas
opportunistiskt för att undvika eller skjuta fram tidpunkten för nedskrivningen. Det fanns
skillnader mellan de diskonteringsräntor som företagen själv valde att använda och de
riskjusterade diskonteringsräntor som hade valts av en oberoende part. (Carlin & Finch,
2009)
Aschfalk-Evertz och Rüttler (2013) utförde en undersökning vars syfte var att kritiskt
studera och analysera nedskrivningsprövningen av goodwill och dess påverkan av
diskonteringsräntan. Av resultatet framkom att de flesta företag i studien använder sig av
viktad kapitalkostnad WACC (eng. Weighted Average Cost of Capital) då de bestämmer
en lämplig diskonteringsränta. Av studien drar forskarna slutsatsen att de rådande
reglerna signifikant visar en risk för partiskhet i de uppskattningar och antaganden som
görs vid en goodwillnedskrivning. (Aschfalk-Evertz & Rüttler, 2013)

19

3.3 De rådande standardernas tillförlitlighet och ledningens ökade
subjektivitet
Tanken med förändringen inom goodwillredovisningen var att med mera omfattande
rapportering och återkommande nedskrivningsprövningar öka jämförbarheten och
trovärdigheten av företagens finansiella rapportering, vilket skulle ge intressenterna mera
relevant och meningsfull information. Förändringen gällande nedskrivningar strävar efter
att goodwill ska värderas till verkligt värde, vilket ökar företagsledningens möjlighet till
ökad flexibilitet och ökat tolkningsutrymme.
Tidigare forskning har visat att den ökade diskretionen har använts opportunistiskt och
att standarden möjliggjort för företagsledningen att utnyttja standarden för ökad
resultatmanipulering (Hassine & Jilani, 2017; Ramanna & Watts, 2012; Petersen &
Plenborg, 2010). Resultatmanipulering definieras av Healy och Wahlens (1999) som en
aktivitet där företagsledningen utnyttjar sin diskretion för att vilseleda aktieägarna
gällande företagets ekonomiska prestation och redovisade resultat. Åsikterna kring den
förnyade

standarden

har

sedan

länge

varit

polariserade

och

det

råder

meningsskiljaktigheter om huruvida den i verkligheten ökar bokslutets trovärdighet och
om jämförbarheten mellan företag ökar. Lhaopadchan (2010) menar att goodwill är den
svåraste tillgången att värdera vid förvärvsredovisning och även om företagen inte
medvetet använt sig av resultatmanipulering, kan standarderna resultera i felantaganden
då värdet på goodwill ska bestämmas. Goodwill har en unik icke-separerbar karaktär som
antas vara en orsak till den osäkerhet och den risk för manipulation som förekommit kring
goodwill. (Lhaopadchan, 2010)
Saastamoinen och Pajunen (2016) har undersökt vilka specifika faktorer och
karaktärsdrag som till större sannolikhet tenderar att resultera i en goodwillnedskrivning.
Genom att analysera 118 finländska börsnoterade bolags bokslut mellan åren 2005–2009,
kom forskarna fram till att ett byte av vd ökade sannolikheten till goodwillnedskrivning.
Vidare visade analysen att företag med högre ROA tenderar att inte skriva ner sin
goodwill. Detta förklarade forskarna med att relationstal som hänför sig till lönsamheten
såsom ROA och ROE även är mått på ledningens prestation, vilket i sin tur leder till att
företagsledningen inte vill göra en nedskrivning av goodwill, eftersom detta skulle

20

påverka relationstalen negativt. Saastamoinen och Pajunen (2016) anser vidare att dessa
resultat tyder på att så kallade agentproblem kvarstår i börsnoterade bolag i Finland.
Chambers och Finger (2011) har sammanställt forskningsresultat från tidigare forskning
som berör problematiken kring resultatmanipulering i form av att undvika eller minska
på storleken av nedskrivningen av goodwill. I sin artikel tar de upp tidigare forskning
gjord av Ramanna och Watts (2010), Li och Sloans (2009) och Chambers (2010).
Ramanna och Watts (2010) forskning visar att nedskrivning av goodwill undviks i
situationer där nedskrivningen skulle minska vd:ns belöningar eller skada vd:ns rykte,
eller i situationer då nedskrivningen potentiellt kunde resultera i en överträdelse av
finansiella förbindelser. Li och Sloans (2009) undersökning visar att företag tenderar att
fördröja nedskrivningar av goodwill tills tillgången blivit nästintill värdelös eller har ett
betydligt lägre värde än i balansen. Forskarnas undersökning tyder på att det är ovanligt
att företag skulle skriva ner goodwill då värdet minskar. Istället väljer företagsledningen
att undvika nedskrivningen så länge som möjligt (Li & Sloan, 2009). Det verkliga värdet
av goodwill ska såsom för andra tillgångar motsvara det nuvarande värdet av de framtida
kassaflöden som tillgången förväntas generera. Chambers och Finger (2011) menar att
detta ironiskt nog innebär att det verkliga värdet av goodwill borde minska som mest i de
räkenskapsperioder då tillgången genererat som mest kassaflöden och varit till störst nytta
för företaget. Även Chambers (2010) forskningsresultat visar att företag är benägna att
undvika eller skjuta fram goodwillnedskrivningar då nedskrivningen skulle resultera i
förlust eller minskning av nettoinkomsten.
Inom forskningen har man även kunnat identifiera fall då nedskrivningar utnyttjas för
förskönande av balansräkningen eller till och med för att manipulera sitt resultat.
Nedskrivningsmetoden har fått kritik för att oundvikligen göra företagsledningen jävig,
eftersom en nedskrivningsprövning baserar sig på subjektiva bedömningar och även
möjliggör för manipulering av goodwillvärdet. KPMG (2014), utförde en studie där
trettio nyckelpersoner intervjuades med syftet att belysa vad de anser om
nedskrivningsprövningar av goodwill. I studien deltog analytiker, beslutsfattare,
akademiker och investerare. Studien visade ett betydande stöd för att återgå till
avskrivningar av goodwill. Den tidigare modellen ansågs bättre avspegla hur förvärvat
goodwill successivt förbrukas. Detta i kombination med att många upplever

21

goodwillnedskrivningsprövningarna som både subjektiva och komplexa, anser KPMG att
väcker frågan om det är dags att förenkla redovisningen av goodwill. (KPMG, 2014)

3.4 Sammanfattning
Eftersom goodwill anses var en svårvärderad och komplex tillgång och det rådande
regelverket ger företagen stort tolkningsutrymme, finns det mycket tidigare forskning
som ställer sig skeptisk till standarderna. Forskningen visar att det förekommer brister i
företagens goodwillredovisning samt att företagsledningen ibland tenderar att undvika
nedskrivningar av goodwill genom att använda sig av opportunistiska antaganden i sina
nedskrivningsprövningar.
Kapitlet inleds med en presentation av standardens praktiska tillämpning. Forskarna
Gauffin och Nilsson har kontinuerligt sedan standardens införande, årligen följt upp den
praktiska tillämpningen. Petersen och Plenborg (2010) har studerat hur företag de facto
har implementerat nedskrivningsprövningarna samt hur företagen tillämpat IAS 36.
Undersökningen visar att det finns skillnader i tillämpningen av IAS 36, att företagen
definierar en kassagenererande enhet på olika sätt och att de använder olika
tillvägagångssätt vid beräkningen av återvinningsvärdet. I kapitlet lyfts också upp tidigare
forskning som visar att företags goodwillredovisning är bristfällig och inte ger
intressenterna tillräckligt detaljerad information. (Hayn & Hughes, 2006; Carlin & Finch,
2010). Även tidigare forskning som berör utmaningar med den praktiska tillämpningen
av standarderna presenterats. Här lyfts bl.a. Carlin och Finchs (2009) studie som ser på
hur diskonteringsräntan beräknas och hur den varierar företag emellan. Slutligen
presenteras tidigare studier som berör de rådande standardernas tillförlitlighet i och med
ledningens ökade subjektivitet. Tidigare forskning visar att den ökade diskretionen kan
användas opportunistiskt och att standarden möjliggör för företagsledningen att utnyttja
standarden för ökad resultatmanipulering. (Hassine & Jilani, 2017; Ramanna & Watts,
2012; Petersen & Plenborg, 2010).
I följande kapitel kommer avhandlingens teoretiska referensram presenteras och läsaren
får ta del av tidigare redovisningsforskning som tillämpat den institutionella teorin.

22

4

INSTITUTIONELL TEORI SOM REFERENSRAM

Eftersom det inte finns tydliga riktlinjer för hur värderingen av goodwill i samband med
nedskrivningsprövningar ska utföras, har den institutionella teorin anpassats till denna
studie. Till studien har valts institutionell teori i för att förklara hur företagens antaganden
i samband med den årliga nedskrivningsprövningen av goodwill bygger på många olika
faktorer. I 4.1 presenteras den teoretiska bakgrunden och den tidiga institutionella teorin.
I 4.2 presenteras de nya institutionella teorin och här redogörs för de två teoretiska
modellerna som anses vara relevanta för avhandlingen. De två teoretiska modeller som
presenteras är Scotts tre pelare och Powell och DiMaggios tre isomorfismer. I 4.3 får
läsaren ta del av tidigare företagsekonomisk forskning med utgångspunkt i den
institutionella teorin och i 4.4 ges en sammanfattning av kapitlet.

4.1 Teoretisk bakgrund och den tidiga institutionella teorin
Utgående från den nya institutionella teorin definieras institutioner enligt North (i
Hedlund, 2007) som de formella regelverk och de informella normer som ligger som
grund för hur samhället fungerar. Samhällsaktörerna kan vara individer eller
organisationer. Med den institutionella teorin vill man förklara samspelet mellan dessa
aktörer och hur de påverkar institutionerna och varandra. Den centrala komponenten är
människans aktiva roll som skapare av institutioner. Teorins syfte är att förklara hur
kombinationer av normer, regler, och sanktionsmekanismer påverkar aktörernas beslut
och agerande, och på vilket sätt och inom vilka gränser yttre ingripanden kan styra dem.
(Hedlund, 2007)
Selznick (1957, i Scott, 2008) beskriver institutionaliseringen som en process som sker i
en organisation över tid. Processen speglar organisationens historia på flera plan. I
institutionaliseringsprocessen ingår individer som är och har varit verksamma inom
organisationen, intressegrupper som kan inkluderas, tillgångar som förvärvats samt hur
organisationen har anpassat sig till sin omgivning. Selznick menar vidare att man kan se
på institutionaliseringen som en variabel, de organisationer med otydliga målsättningar
och underutvecklade teknologier är mera benägna att påverkas av institutionalisering

23

faktorer. Detta innebär att institutionaliseringsgraden varierar mellan organisationer.
(Scott, 2008)
Begreppet institution används inom flera olika ämnesområden för att systematisera olika
fenomen i samhället. Det kan gälla exempelvis indelning av olika myndigheter enligt
verksamhetsområde eller politiska, historiska, ekonomiska eller kulturella strukturer, men
även ritualer och etablerade traditioner kan ses som institutioner. En av den tidiga
institutionella teorins främsta föregångare är ekonomen och sociologen Thorstein Veblen
(1857–1929). Han menade i sin bok The Theory of the Leisure Class från 1899, att det
inom den amerikanska kapitalismen vuxit fram en samhällsklass som han kallade
fritidsklassen (eng. the leisure class). Han menade att det här var en samhällsklass som
genom sina vanor och manér tydligt ville markera sin upphöjda status i samhället för att
imponera på andra. Veblen ville genom institutionaliseringen ta fasta på att tanke- och
vanemönster, som han kallade institutioner, starkt påverkar ekonomiska beslut. Han
menade att man inte kan förklara ekonomiskt beslutsfattande utan att beakta de här
institutionerna. (Hedlund, 2007; Scott, 2008)

4.2 Den nya institutionella teorin och avhandlingens teoretiska modeller
Veblen kritiserades för att vara för otydlig och för att helt bryta mot neoklassisk
ekonomisk teori, vilket ledde till en utveckling av den nya institutionella teorin. Genom
vidareutvecklingen fick tanken om institutioner ett tydligare teoretiskt fokus. (Hedlund,
2007). En av frontfigurerna som utarbetade kärnan i den nya institutionella teorin är
Douglass North (1920–2015). North menade att det uppenbarligen finns brister i den
neoklassiska ekonomiska teorin, eftersom den inte kan förklara orsaken till den
ekonomiska

utveckling

som

skett

i

västvärlden

och

övriga

världen

efter

industrialiseringen. Han har analyserat och utarbetat den teoretiska referensram som
krävs för att förstå den bakomliggande processen till ekonomisk förändring. Han hävdade
att all organiserad aktivitet bygger på samma slags struktur, oberoende av nivå och vilken
aktivitet det gäller.

24

Den struktur som människor skapar för att organisera sin politiska/ekonomiska miljö är den
grundläggande drivkraften för prestandan i en ekonomi och utgör de incitament som formar
människors beslutsfattande. (North, 2005:48, fri översättning från engelska).

North delar in institutionaliseringsstrukturen i tre delar; regler, normer och
sanktionsmekanismer, samt interaktionen mellan de här kategorierna. Institutionerna
ligger som grund för samhällets spelregler, men North poängterar att det är människorna
själva som skapar institutionernas struktur. Det är inte bara de formella reglerna och
informella normerna som styr, utan också hur effektivt aktörerna lyckas anpassa sig till
dessa och till förändringar i institutionernas struktur (North, 2005). Institutionell
förändring kan enligt Dacin, Goodstein och Scott (2002) ske på såväl mikronivå i
interpersonella och suborganisatoriska strukturer, som på makronivå i samhälleliga och
globala strukturer. Vidare kan den institutionella förändringen äga rum i relativt korta och
koncentrerade perioder eller över lång tid, under flera årtionden eller århundraden.
Förändringen kan också ske stegvis, så att aktörerna inte är medvetna om någon
förändring, men det kan också vara plötsliga mera omvälvande händelser som orsakar
förändringen.

4.2.1 Den institutionella teorins tre institutionspelare
En annan teoretisk indelning inom den institutionella teorin är Scotts (2008) tre pelare,
där en institution ses som ett system där de centrala elementen beskrivs som regulativa,
normativa och kultur-kognitiva pelare. Scott definierar institutioner enligt följande.
Institutioner omfattar regulativa, normativa och kultur-kognitiva element som tillsammans med
associerade aktiviteter och resurser skapar stabilitet och mening till social tillvaro. (Scott, 2008:56
fri översättning från engelska)

På följande sida i figur 2 är Scotts tre institutionspelare åskådliggjorda. I figuren ses
pelarna den regulativa, normativa och kultur-kognitiva pelarna ur olika perspektiv. Scott
tar fasta på det som är karakteristiskt för varje pelare vad gäller grundläggande samtycke
och system, mekanismer, logik, indikatorer, påtryckningar och grundläggande legitimitet.

25

Figur 2. Scotts tre institutionspelare.

(Källa: Scott, 2008, egen översättning)
Den regulativa pelaren utgörs av olika begränsningar såsom regelverk, övervakning och
sanktioner. Inom det regulativa elementet ingår också den process i vilken aktörerna
skapar regler, och sätt att inspektera och övervaka att reglerna följs. Vid behov kan
aktörerna också påverka framtida beteenden inom institutionen, antingen genom belöning
eller straff. I den regulativa pelaren kan sanktionerna vara informella regler och åtgärder
som styrs av osäkerhet eller rädsla för att misslyckas eller skuldbeläggas, eller formella
lagar i samhället. Den normativa pelaren inbegriper värderingar och normer som påverkar
det sociala beteendet och aktörernas roller. Att leva upp till de sociala förväntningarna är
ett viktigt element och styrs av en känsla av delaktighet och uppskattning av andra. Den
sista pelaren är den kultur-kognitiva pelaren som grundar sig på gemensam förståelse,
tankemönster, antaganden och beteenden som baserar sig på kulturella strukturer i
samhället och inom organisationen. (Scott, 2008)

26

4.2.2 Den institutionella teorins tre isomorfismer
Enligt den institutionella teorin formas ett företags redovisning av institutionella
påtryckningar, som leder till en systematisk strukturell likhet hos företagen. En liknande
indelning som de tre pelarna, utifrån vilka Scott förklarar grunden för en institution, har
utarbetats av Powell och DiMaggio där de förklarar de yttre påtryckningarna som utgör
grunden för en institution. Påtryckningarna kallas även den institutionella teorins
isomorfismer och kan vara tvingande, mimetiska eller normativa och dessa kan i stor
utsträckning forma ett företags redovisningsbeslut. Powell och DiMaggio (1991)
reflekterar över vad det är som gör många organisationer så lika. Då företag försöker
förändras händer det påfallande ofta att de paradoxalt nog istället blir allt mer lika
varandra, i synnerhet då de verkar inom samma bransch. Genom den institutionella teorin
kan en företagslednings agerande förklaras utifrån teorins tre perspektiv som synliggjorts
nedan i figur 3. Den institutionella teorin är vanligt förekommande inom
redovisningsforskning, vars syfte är att studera varför en organisation eller varför
individer agerar och handlar på ett visst sätt.
Figur 3. Powell och DiMaggios tre isomorfismer.

(Källa: Nikander, 2021, baserad på Powell & DiMaggios, 1991)
27

4.2.2.1 Den tvingande isomorfismen
Den första av de tre isomorfismerna är den tvingande. Den tvingande isomorfismen
utgörs av både formella och informella regler som påverkar organisationers agerande.
Förutom formella regler påverkas organisationerna också av branschspecifika strukturer
och det omgivande samhällets kulturella förväntningar (Hedlund, 2007). Ofta står den
tvingande isomorfismen i förhållande till regler, standarder och lagar som organisationer
är tvungna att följa. Många av de gällande juridiska omständigheterna formar
organisationernas struktur och riktlinjer för beslutstagande. Den tvingande isomorfismen
inbegriper även de krav och regler organisationer ställer på varandra och som de därför
blir beroende av. Exempel på sådana är gruppsolidaritet eller ritualiserade kontroller, som
organisationerna förväntas anpassa sig efter. Mindre företag eller företag som är i
beroendeställning till större organisationer med stort inflytande, så som stora koncerner
eller företag i monopolsituation, kan genom samarbetet tvingas agera enligt vissa
hierarkiska modeller och regler som bestäms av organisationerna i maktposition. (Powell
& DiMaggio, 1991)

4.2.2.2 Den mimetiska isomorfismen
Den andra isomorfismen är den mimetiska. En företagslednings agerande grundar sig inte
endast på tvingande auktoriteter, utan Powell och DiMaggio (1991) menar att osäkerhet
ofta kan leda till ett mimetiskt handlingssätt hos organisationer. När företagets mål är
otydliga eller när omgivningen är osäker, har det visat sig att det finns en tendens till
imiterande beteende hos företag. Det är vanligt förekommande att företag kopierar
konkurrerande företags beslut i situationer då man vet att det konkurrerande företaget har
en större legitimitet och är mera framgångsrikt. Detta gäller i synnerhet företag inom
samma bransch. Företagsledningen kan också kopiera sitt eget agerande utifrån tidigare
erfarenhet man har om beslut som visat sig vara lönsamma alternativt mindre lönsamma.
Fördelen med att kopiera eget tidigare agerande eller att kopiera andras är att man på ett
enkelt och kostnadseffektivt sätt kan komma fram till ett fungerande beslut, då man inte
behöver lägga ner tid på att göra upp nya beräkningar och scenarier. I synnerhet då
företaget står inför beslut med otydlig information kan detta vara ett alternativ. En annan
orsak till ökad homogenitet är att det endast finns ett fåtal strukturella modeller för företag
28

att välja bland. Nya företag byggs också upp enligt tidigare ekonomiska strukturer och
företagsledningar söker också aktivt efter färdiga modeller att bygga upp verksamheten
på. Stora organisationer har även ofta bara några få konsultföretag de kan anlita, vilket
också förstärker homogeniteten. (Powell & DiMaggio, 1991)

4.2.2.3 Den normativa isomorfismen
Den tredje isomorfismen är den normativa och den utgår från att företagsledningens
beteende delvis grundar sig i de normer som finns i samhället, men också i företagets
egen kultur. Yttre påtryckningar från samhället och påtryckningar som uppstår internt
inom företaget, formar företagsledningens redovisningsbeslut till att bättre passa in i de
rådande normerna. Företagsledningen strävar också efter att fatta beslut som viktiga
intressenter anser och uppfattar som legitima. Den normativa isomorfismen har sin grund
i professionaliseringen av organisationer. I professionalismen ingår två delar. Den första
delen bottnar i att man till vissa tjänster inom företaget rekryterar personer med en viss
typs utbildningsbakgrund. För ledningens ekonomi- och organisationsfunktion har de här
yrkesgrupperna nästan uteslutande en akademisk bakgrund. Den andra delen uppstår då
de anställda i organisationen dessutom ingår i nätverk i vilka liknande fall av
problemlösning och nya idéer sprids, vilket i sin tur ytterligare förstärker den normativa
isomorfismen. De som ingår i nätverken influerar varandra och börjar sedan agera enligt
gemensamma tillvägagångssätt. Anledningen till att den normativa isomorfismen sprids
i företag är likheterna i företagen. Det underlättar utbytet mellan företagen, underlättar
möjligheterna att anställa personer med rätt kunskap och ändamålsenliga färdigheter,
samt förbättrar möjligheterna för företagen att bli erkända som legitima och respektabla
samarbetsparter i samhället. (Powell & DiMaggio, 1991)

4.3 Institutionell teori inom företagsekonomisk forskning
Inom redovisningsforskningen har institutionell teori tillämpats i allt högre grad för att
förklara och urskilja inre och yttre förändringar i företagens ekonomiska förutsättningar
(Järvenpää, 2009). Tsamenyi et al. (2006) har i sin forskning visat att lagstiftning och
regelverk samt förändrade förutsättningar och organisationsstrukturer fått stort utrymme
29

inom forskningen. Utifrån ett institutionellt perspektiv betraktas en organisation och dess
aktörer som inlindade i ett nät av idéer, värden, normer, regler, övertygelser och
antaganden som tas för givna. Dessa element definierar hur omvärlden är och ska vara
för att motsvara rådande värderingar (Barley & Tolbert, 1997).
I en studie av Granlund och Lukka (1998) var forskarna intresserade av att identifiera
likheter inom internationell ekonomistyrning. Forskarna presenterade en referensram som
förutom de institutionella perspektiven; de tvingade, mimetiska och normativa, också
presenterar ett ekonomiskt perspektiv. Det ekonomiska perspektivet är ekonomiska
påtryckningar som är förknippade med förändringar inom affärsverksamhet, teknologi,
företagsstorlek och aktiemarknad, som påverkar konkurrensklimatet. Intensifierad
globalisering av konkurrensmarknaden tvingar den globala ekonomistyrningen att bli allt
mer homogen pga ökad betydelse av globala värdekedjor, utländska investeringar och
internationella samarbetsbolag. Med hjälp av den institutionella teorin har forskarna
analyserat de faktorer som globalt sett har haft inflytande på harmoniseringen av de
ekonomistyrningsmetoder företagsledningar använder sig av. Sådana faktorer kan vara
bl.a. produktions- och informationsteknik, konkurrenter, organisationsstrukturer och processer, strategier, utbildning, fortbildning, administrativa och sociala kontroller,
lagstiftning, regler, finansmarknaden, nationell kultur och organisationskulturer.
Forskarna hävdar att det finns en tendens att företag inte strävar efter konkurrensfördelar,
utan att institutionaliseringen snarare leder till en förbättring av den operativa
effektiviteten än förbättrade strategiska ekonomistyrningsmetoder. Institutionaliseringen
leder till att företag operativt anpassar sig och tar efter de konkurrenter som är effektivast,
istället för att utveckla egna konkurrenskraftiga system. Forskningsresultatet påvisar att
det finns en mängd institutionella påtryckningar som påverkar den globala
harmoniseringen av redovisningsmetoder.
Tsamenyi et al. (2006) har utfört en fallstudie på ett stort spanskt företag i samband med
att företaget förvärvades av en stor koncern. Syftet med undersökningen var att med hjälp
av den institutionella teorin, teoretisera förändringarna i företagets redovisningssystem
och finansiella informationssystem. I och med företagsförvärvet, infördes nya integrerade
redovisningssystem och finansiella informationssystem i alla koncernens dotterbolag,
med förhoppningen att dessa skulle stödja de organisatoriska förändringar som företagen

30

var tvungna att genomgå pga tvingande påtryckningar, såsom lagändringar gällande
avreglering inom elförsörjningen.
Resultatet av studien visade att den institutionella miljön även samspelade med yttre
marknadskrafter och interna maktrelationer inom organisationen, och att dessa hade en
direkt eller indirekt påverkan på förändringarna av redovisningssystemen och de
finansiella informationssystemen. I undersökningen kom forskarna fram till att tvingande
eller regulativa faktorer från både den yttre omgivningen och från koncernledningen hade
stort inflytande på hur förändringen drevs igenom i organisationen. Som ett resultat av de
tvingande och regulativa förändringarna anammades liknande organisationsstrukturer då
nya affärsområden skapades. Forskarna kunde konstatera att detta överensstämmer med
den institutionella teorins tvingande isomorfism. Den normativa isomorfismen visade sig
ha inverkan på förändringen av de finansiella informationssystemen, där professionella
informationsteknologiska gruppers påverkan inom organisationen var av stor betydelse.
Detta resulterade i att informationssystemen blev lika i samtliga dotterbolag. (Tsamenyi
et al., 2006)
Syftet med Järvenpääs studie (2009) var att teoretisera Scotts institutionella pelare ur ett
redovisningsperspektiv. Den komparativa analysen i studien bidrar till ökad förståelse för
hur förändringar inom redovisningens operativa funktion påverkas av institutionalisering.
Studien tar fasta på förändring (eng. change) och varaktigheten (eng. stability) inom
redovisningsfunktioner. Vidare visar studien hur trycket för förändring eller varaktighet
inom redovisningsfunktionen skapas inom företaget, hur aktörerna i organisationen
uppfattar och ger mening åt redovisningsfunktionen och hur redovisningsfunktionen är
institutionellt inbäddad, dvs hur den genomsyrar hela företaget. De institutionella pelarna
inom

ekonomistyrning

utforskas

i

två

fallstudier

genom

att

kombinera

konkurrensmässiga krafter med de regulativa, normativa och kultur-kognitiva element,
som utgör de tre pelarna. Studien kom fram till att varje element för sig är viktigt, men
de kan också forma kombinationer med varandra. De fungerar dock genom tydliga
mekanismer och processer, som kan ses som en organisatorisk legitimitet. Den
organisatoriska legitimiteten för redovisningsfunktionen kan tillhandahålla en förklaring
för såväl förändring som stabilitet för redovisningen. (Järvenpää, 2009)

31

Syftet med studien var inte att ta reda på hur redovisningssystem har förändrats, utan
studien fokuserar istället på de institutionella grundelementen bakom förändringen.
Järvenpää menar att de tre institutionella pelarna ur ett redovisningsperspektiv kan
fördjupa och berika redovisningsforskningen genom att ge en teoretisk bas för vidare
analys. Via de institutionella elementen kan man identifiera faktorer som påverkar
förändring respektive stabilitet i företagets ekonomistyrning. (Järvenpää, 2009)
I en studie gjord av Nurunnabi (2015) konstateras att flera stora stater vars ekonomi är
under förändring och utveckling, såsom Bangladesh, Brasilien, Kina, Indien och Ryssland
arbetar för införandet av IFRS för att på så sätt kunna integrera den nationella ekonomin
med den globala kapitalmarknaden. I studien som gällde Bangladesh visade det sig att
endast låga nivåer av institutionaliseringens element; de tvingande, mimetiska och
normativa isomorfismerna, kunde identifieras inom organisationernas redovisning. Man
kom fram till att i synnerhet landets lokala politiska institutioner visade sig förhindra
mimetiskt tillvägagångssätt, vilket ytterligare förstärktes av en kultur och tradition av att
rikta anklagelser mot andra, och otydliga juridiska aspekter. Alla de här faktorerna
utgjorde hinder för implementeringen av IFRS och därmed även en tröskel för att
samspela med den globala kapitalmarknaden. (Nurunnabi, 2015)

4.4 Sammanfattning
Genom den institutionella teorin och dess tre pelare och isomorfismer, kan man förklara
företagsledningens beslutsfattande och antagande gällande företagets framtidsprognoser
och därmed även nedskrivningsprövningarna av goodwill. Med hjälp av den
institutionella teorin går det tydligt att se hur samhället styr företagen och gör dem mera
lika varandra.
Kapitlet inleddes med att ge läsaren en teoretisk bakgrund, definitioner av begreppet
institution och en kort presentation av den tidiga institutionella teorin. Sedan
presenterades den nya institutionella teorin, samt två teoretiska modellerna som är
relevanta för avhandlingen. Den första modellen var Scotts modell där de institutionella
påtryckningarna är indelade i tre pelare, den regulativa, normativa och kultur-kognitiva

32

pelaren. Den andra modellen som presenterades var den institutionella teorins tre
isomorfismer, som också är en del av de tre pelarna. De tre isomorfismerna är den
tvingande, den mimetiska och den normativa.
I den sista delen av kapitlet presenterades tidigare redovisningsforskning där den
institutionella teorin har tillämpats. Forskarna har bl.a. varit intresserade av att med hjälp
av de tre isomorfismerna identifiera likheter inom internationell ekonomistyrning
(Granlund & Lukka, 1998), teoretisera förändringar i redovisningssystem och finansiella
informationssystem (Tsamenyi et al., 2006), samt med hjälp av de tre pelarna visa hur
trycket för förändring och varaktighet inom redovisningsfunktioner påverkas av
institutionaliseringen (Järvenpää, 2009). Slutligen fick läsaren ta del av en studie som till
skillnad från de övriga, endast identifierar låga nivåer av de tvingande, mimetiska och
normativa isomorfismerna. (Nurunnabi, 2015) Studien visar att utvecklingsländer vars
ekonomi är under stor förändring och som har starka lokala politiska och kulturella
institutioner utgör ett hinder för mimetiskt handlande. Dessa element utgjorde hinder för
implementeringen av IFRS och försvårade därmed samspelet med den globala
kapitalmarknaden.
I följande kapitel kommer undersökningens forskningsmetod och praktiska utförande att
presenteras.

33

5

FORSKNINGSMETOD

I detta kapitel presenteras datainsamlingsmetoden för avhandlingen. I 5.1 diskuteras
vetenskapliga forskningsmetoder i allmänhet och i 5.2 redogörs valet av forskningsmetod
för

avhandlingen.

I

5.2.1

presenteras

semistrukturerade

intervjuer

som

datainsamlingsmetod och avhandlingens intervjuguider. Vidare ger kapitlet en överblick
över undersökningens praktiska genomförande under datainsamlings- och analysskedet
och en presentation av valet av respondenter i 5.3 och 5.4. Slutligen i 5.5 diskuteras
begreppen reliabilitet och validitet inom kvalitativ forskning och hur dessa har beaktats i
avhandlingen. Kapitlet avslutas med en kort sammanfattning i 5.6.

5.1 Vetenskapliga forskningsmetoder
Det två huvudsakliga forskningsmetoderna inom vetenskaplig forskning är kvantitativ
och kvalitativ forskningsmetod. Den kvantitativa forskningsmetoden kännetecknas av en
större mängd data som bearbetas med statistiska metoder. Urvalet görs slumpmässigt för
att på det sättet vara representativt för en större målpopulation. Enligt kvantitativ
forskningsmetod utgår forskarna från förutbestämda hypoteser som beroende på
forskningsresultatet antingen godkänns eller förkastas. Detta angreppssätt kallas för
deduktivt. När det gäller denna ansats saknas underliggande mönster och tendenser och
deduktionen förklarar inte någonting utan endast fastslår hypoteser. Därför kan den
deduktiva forskningsansatsen anses vara platt och intetsägande (Alvesson & Sköldberg,
2017). Den kvalitativa forskningsmetoden har vuxit fram som en alternativ metod till den
kvantitativa och är delvis ett resultat av den kritik som riktats mot den kvantitativa
metoden (Ahrne & Svensson, 2015). En kvalitativ forskningsmetod används ofta inom
beteendevetenskap, där man t.ex. vill ta reda på orsak och bakgrund till olika fenomen
eller upptäcka samband. Detta sätt att forska kallas för ett induktivt angreppssätt. En
induktiv ansats utgår, till skillnad från den deduktiva, från ett flertal enskilda fall och antar
att det samband som observerats också är generellt giltigt. Som ett mellanting mellan
deduktionen och induktionen finns abduktion. Metoden har drag av både den deduktiva
och induktiva ansatsen. Genom tidigare teori och en viss förståelse försöker man genom

34

en abduktiv ansats få fram empiriska data som bidrar med ny kunskap, alternativt stöder
tidigare kunskap (Alvesson & Sköldberg, 2017).

5.2 Val av forskningsmetod
Genom en kvalitativ forskning vill man hitta förklaringar inom forskningsområdet. Enligt
Eriksson-Zetterquist och Ahrne (2015) är intervjuer centrala för en stor mängd
samhällsvetenskaplig forskning och den vanligaste datainsamlingsmetoden i kvalitativ
forskning. Eriksson-Zetterquist och Ahrne (2015) poängterar också att det är viktigt att
sträva efter neutralitet och objektivitet vid en intervju. Det är även viktigt att den nya
kunskapen är sann och relevant för studien. När man samlar in data till en kvalitativ
undersökning handlar det ofta om att samla in kunskap om samhället genom att samla in
sinnesdata av något slag (Kothari, 2014). Den kvalitativa forskningsmetoden går ut på att
skapa en djupare förståelse av ett fenomen och strävar efter att undersöka orsaken till
attityder, åsikter och beteenden. Den lämpar sig bäst när forskaren söker svar på frågor
som varför och hur. Genom intervjuer vill man skapa förståelse för sociala förhållanden,
men även en särskild individs tankar och åsikter kan vara av intresse (Ahrne & Svensson,
2015; Eriksson-Zetterquist & Ahrne, 2015). För att få relevant kunskap är det viktigt att
använda sig av den forskningsmetod som lämpar sig bäst för undersökningen (Kothari,
2014). För att på bästa sätt kunna besvara forskningsfrågorna i denna studie har en
kvalitativ forskningsmetod valts.
Denna avhandling söker svar på hur börsnoterade bolag inom livsmedels- och
dryckesbranschen värderar sin goodwill och hur de antaganden som görs i samband med
de årliga nedskrivningsprövningarna av goodwill motiveras i och med det utrymme för
subjektiva bedömningar som IFRS 3 medför. Baserat på det teoretiska ramverket som
presenteras i den teoretiska delen i kapitel två, tre och fyra har det kartlagts vad som redan
besvarats inom ämnet men också vilka frågor som fortsättningsvis är obesvarade. Jag har
valt finländska börsnoterade bolag inom livsmedels- och dryckesbranschen som har
goodwill på sin balansräkning. För att få svar på forskningsfrågorna valde jag att göra
semistrukturerade expertintervjuer med personer från respektive företag med erfarenhet
inom ämnet. Syftet med intervjuerna är att samla in empiriskt data som beskriver hur

35

företagen värderar sin goodwillpost i samband med de årliga nedskrivningsprövningarna.
Vidare vill jag få svar på hur företagen motiverar sina antaganden gällande bl.a.
tidsperiod, tillväxttakt och diskonteringsränta och vad dessa antaganden grundar sig på.
Tanken var att också göra en innehållsanalys av de valda företagens bokslut för att få
information om hur dessa bolag redovisat sin goodwill. Detta visade sig dock inte vara
möjligt, eftersom respondenterna önskade hålla företagen anonyma. Genom att intervjua
experter inom ämnet hoppas jag kunna besvara avhandlingens forskningsfrågor.

5.2.1 Semistrukturerade intervjuer
Något som kännetecknar den kvalitativa forskningsmetoden är att den är betydligt mindre
strukturerad jämfört med den kvantitativa. I denna studie kommer semistrukturerade
intervjuer fungera som huvudsaklig datainsamlingsmetod. Den semistrukturerade
intervjun bygger på öppna specifika frågeställningar, snarare än ja- och nej-frågor som
kunde tillämpas vid en numerisk forskning (Bryman & Bell, 2011). Det finns tre
signifikanta kännetecken för en semistrukturerad intervju. Den semistrukturerade
intervjun är i första hand öppen, där respondenterna uppmanas att fritt svara på frågorna,
samt uppmuntras att utvidga sina svar för att beskriva fenomenet på djupet.
Förhoppningen med en semistrukturerad intervjumetod är att kunna samla in data som
baserar sig på en längre förklaring om hur ett fenomen fungerar.
Ett annat kännetecken är att frågeformuläret inte är helt och hållet specificerat, utan
istället kan formas efter kontexten och den fortlöpande diskussionen mellan forskaren och
intervjuobjektet. Den semistrukturerade intervjun kännetecknas slutligen av att vara mer
av en dubbelriktad diskussion snarare än en ensidig frågeställning (Yin, 2016). För att
kunna besvara avhandlingens forskningsfrågor är det viktigt att intervjun är en öppen
dialog där respondenten har möjlighet att uttrycka sig fritt och öppet för att på detta sätt
kunna samla in tillräckligt detaljerade data för studien. I en semistrukturerad intervju är
det också viktigt att frågorna inte är formulerade på ett ledande eller antagande sätt, utan
att respondenten uppmuntras till att svara på frågorna med egna formuleringar (Yin,
2016).

36

Intervjufrågorna har formulerats på basen av både tidigare forskningsresultat kring ämnet,
samt på basen av teorier som presenterats i teoridelen. Frågorna i intervjuguiden är
indelade i tre delar. I den första delen ombeds respondenten kort berätta om sina
huvudsakliga arbetsuppgifter och ansvarsområden, och om företaget de arbetar på. I den
andra delen fokuserar frågorna på hur företagen värderar sin goodwill i samband med den
årliga nedskrivningsprövningen. Den tredje delen av intervjuguiden behandlar IAS 36och IFRS 3-standarderna och respondenternas synpunkter på dessa. Avsikten är att under
intervjuns gång leda samtalet så, att det erhållna datamaterialet ska ge så tydliga svar som
möjligt på avhandlingens forskningsfrågor. Intervjuguiden är semistrukturerad och ger på
så sätt utrymme och möjlighet till att vidareutveckla frågorna under intervjuns gång samt
styra eller fördjupa diskussionen med hjälp av följdfrågor.

5.3 Undersökningens praktiska utförande och presentation av
respondenterna
Den empiriska datainsamlingen påbörjades med en revisorsintervju, då en erfaren CGRrevisor som arbetar på ett av de så kallade Big Four-företagen intervjuades. Under
intervjun användes en intervjuguide med semistrukturerade frågor (bilaga 1). Intervjun
gjordes för att få insikt i vilken problematik som finns i samband med de regelverk som
styr goodwillredovisningen och för att få ett revisorsperspektiv som bakgrund till
företagsstudien. Intervjusvaren användes också delvis som grund för att utforma relevanta
och intressanta frågor till intervjuguiden för företagsintervjuerna. Revisorsintervjun
genomfördes i början av arbetsprocessen 10.2.2020 och tog ca 45 minuter i anspråk.
Som fokus för avhandlingens undersökning valdes finländska börsnoterade bolag inom
livsmedels- och dryckesbranschen. Livsmedels- och dryckesindustrin är den fjärde största
industrisektorn i Finland efter teknologi-, skogs- och kemiindustrin (YTN). På
Helsingforsbörsen finns sex stycken börsnoterade bolag som är verksamma inom
branschen. Livsmedels- och dryckesbranschen är även en bransch där det sker en stor
mängd företagsköp (Mauno, 2020), vilket är en förutsättning för att goodwill ska uppstå
på företagens balansräkningar. I Tabell 1 på följande sida (sida 38), har
goodwillutvecklingen under åren 2010–2020 i de börsnoterade företagen i livsmedelsoch dryckesbranschen i Finland åskådliggjorts i ett linjediagram. Diagrammet visar stora
37

skillnader i mängden goodwill mellan företagen och också att mängden goodwill har
fluktuerat kraftigt i vissa företag. De senaste tre åren är mängden goodwill nästintill
oförändrad i samtliga företag. Då det gäller den massiva nedgången i goodwill i Raisio i
2017 års bokslut beror den på en försäljning av en del av verksamheten.
Tabell 1: Utvecklingen av goodwilltillgången i livsmedels- och dryckesbranschen under
åren 2010–2020

(Källa: Nikander, 2021, på basis av respektive företags bokslutuppgifter)
Respondenterna för företagsintervjuerna i denna studie är personer som är insatta i
företagets

goodwillredovisning

och

i

genomförandet

av

de

årliga

nedskrivningsprövningarna och på så sätt besitter information som kan bidra till svar på
avhandlingens forskningsfrågor. Alla sex företag kontaktades via e-post samt via
Linkedins meddelandetjänst. Av dessa sex företag valde tre stycken att ställa upp på en
expertintervju. Två företag meddelade att de på grund av otillräckliga resurser och
tidsbrist inte har möjlighet att ställa upp, medan ett företag inte alls svarade på förfrågan.
En kort presentation av avhandlingens syfte samt intervjufrågorna skickades till företagen
och företagen valde själva ut en person som de tyckte lämpade sig bäst att svara på
38

frågorna. På grund av rådande omständigheter med Coronaviruspandemin var jag och
respondenterna överens om att det var säkrast att utföra intervjuerna per telefon.
Intervjuerna genomfördes under tiden 17.12.2020 - 22.1.2021 och tog mellan 60 och 90
minuter i anspråk. Intervjuerna bandades och transkriberades i sin helhet. Samtliga
intervjuer genomfördes på finska och svaren har senare översatts till svenska, före
intervjusvaren kodats och analyserats.
Samtliga respondenter har bett om att få vara anonyma och har varit tydliga med att den
information de uppgett varken direkt eller indirekt kan kopplas till företagen i fråga. Detta
eftersom

intervjufrågorna

går

djupare

in

på

företagens

praxis

kring

nedskrivningsprövningarna än vad som framkommer i företagens bokslut. Nedan en kort
presentation av respondenterna.
Respondent A: Director, Financial Control
Den första personen som intervjuats för avhandlingen har arbetat på företaget i fråga i sex
till sju år och arbetar med koncernens finansiella ledarskapsuppgifter. Till personens
huvudsakliga arbetsuppgifter och ansvarsområde hör koncernkonsultering och IFRSrapportering, uppgörande av bokslut och delårsrapporter, finansiella rapporter till
ledningen och sammanställning av företagets bokslutsprocesser samt sammanställning av
koncernens bokslutsrapporter från olika geografiska verksamhetsområden.
Respondent B: Ekonomichef
Den andra personen som intervjuats för avhandlingen har arbetet på företaget i fråga i
över 20 år och har jobbat som ekonomichef i tre år. Personen leder koncernens
ekonomiförvaltning med dess löpande bokföringsuppgifter och ansvarar för uppgörande
av bokslut och delårsrapporter samt IFRS-rapportering.
Respondent C: Group Controller
Den tredje personen har arbetat som Group Controller i två år. Till personens
huvudsakliga arbetsuppgifter hör koncernredovisning dvs. sammanställning av
koncernens

bokslutsrapporter

sakkunniguppgifter,

från

IFRS-rapportering,

olika

geografiska

prognostisering

och

verksamhetsområden,
budgetering

samt

rapportering till ledningen.

39

5.4 Analys av intervjumaterialet
Analysen av datamaterialet har gjorts i flera steg. Intervjuerna har inledningsvis spelats
in och sedan transkriberats. Transkriberingen gjordes samma eller följande dag efter att
intervjun utförts, för att jag fortfarande skulle ha intervjun i färskt minne. Att banda in
intervjuerna är enligt Eriksson-Zetterquist och Ahrne (2015) ett bättre sätt för forskaren
att under intervjun koncentrera sig på respondenternas svar, än att bara anteckna svaren
under intervjuns gång. Inspelningen ger forskaren en möjlighet att gå igenom materialet
flera gånger och då eventuellt upptäcka nya aspekter i respondenternas svar. På så sätt
kan man undvika misstolkningar under intervjuns gång (Ahrne & Svensson, 2016;
Bryman & Bell, 2011).
Kvalitativa datamaterial kan ofta vara brokiga och svåröverskådliga och därför är det
viktigt att sortera och koda det insamlade materialet. Rennstam och Wästerfors (2015)
konstaterar vidare att det är viktigt att redan under själva datainsamlingen försöka
säkerställa en viss struktur. I denna undersökning gjordes detta genom att dela in
intervjufrågorna i tre huvudsakliga grupper. Efter transkriberingen är det viktigt att
materialet sorteras. Genom sorteringen kan forskaren få en tydligare överblick av det
insamlade datat och på så sätt kan det förbättra analysen (Bryman & Bell, 2011). När jag
hade transkriberat alla intervjuer började jag med att göra en allmän överblick av
datamaterialet, då jag streckade under viktiga delar och på så sätt kunde få en bild av
respondenternas inställning och svar till frågorna.
Ett sätt att sortera data är kodning. Kodning delas generellt in i tre delar; öppen, axial och
selektiv kodning (Bryman & Bell, 2011). Öppen kodning går ut på att bryta ner, granska,
jämföra och kategorisera datainsamlingen och ger således varje händelse eller fenomen
en egen kod som klargör dess innebörd. Genom en öppen kodning har forskaren en
möjlighet att göra en djupare tolkning av det insamlade materialet och på sätt undvika
förutfattade meningar om datamaterialet. Den axiala kodningen tar det steget längre och
går ut på att forskaren skapar nya kopplingar mellan de olika kategorierna. Då kopplas
det kodade materialet till olika kontexter och sammanhang. Inom selektiv kodningen
identifieras en huvudkategori, som de övriga kategorierna integreras i. Man kan på det
sättet se mönster i det insamlade datamaterialet. (Bryman & Bell, 2011)

40

Mitt angreppssätt i studien är abduktivt, då jag tagit del av tidigare forskning och på så
sätt skapat mig en förförståelse för undersökningsområdet. När datamaterialet för
undersökningen analyserades och kodades hade jag tidigare forskning och teorier i
åtanke,

vilket

även

inverkade

på

kodningen

av

materialet.

Under

undersökningsprocessens gång strävade jag efter att utvidga kunskapen och förståelsen
inom undersökningsområdet. Detta görs genom att koppla samman teori och empiri, och
utgående från detta dra slutsatser.

5.5 Reliabilitet och validitet
Reliabiliteten hänför sig till forskningsresultatens konsistens och tillförlighet, och rör
frågan om huruvida forskningsresultatet kan ha påverkats av tillfälliga eller slumpmässiga
företeelser (Kvale & Brinkmann, 2017). Reliabiliteten förutsätter även att resultatet för
studien skulle bli det samma ifall undersökningen skulle genomföras flera gånger om,
förutsatt att fenomenet inte ändrat form. På det sättet vill man försäkra sig om att
undersökningen saknar slumpmässigt inflytande (Bryman & Bell, 2011). För att öka
reliabiliteten i denna studie är intervjuobjekten personer som kan anses vara experter och
därmed kunna tillföra tillförlitlig och innehållsrik information, då de har både stor
erfarenhet och kunskap inom ämnet.
Validitet är ett mått på om undersökningen verkligen mäter det som den är avsedd att
mäta. För att en studie ska anses vara giltig, dvs. ha en hög validitet, ska datamaterialet
tolkas på ett korrekt sätt och man ska kunna dra slutsatser som återspeglar den verklighet
som studeras (Bryman & Bell, 2011; Kvale & Brinkmann, 2017). Eftersom
intervjumetoden som använts i denna studie är semistrukturerad, minskar risken för
missförstånd och eventuella oklarheter kan klargöras med hjälp av följdfrågor.
Ett

vanligt

förekommande problem

inom

kvalitativ forskning är bristande

representativitet. Eftersom kvalitativ forskning baseras på ett relativt litet urval ger det
insamlade datamaterialet sällan information om en större population, utan hänför sig
vanligtvis enbart till de individer som deltagit i undersökningen. Den statistiska
slumpmässigheten saknas i kvalitativ forskning och växelverkan mellan respondent och

41

forskare kan komma att påverka representativiteten (Seymour, 1992). Trost (2005) menar
dock att man vid insamlande av kvalitativa data inte är intresserad av representativitet och
objektiva bedömningar. Trost (2005) menar vidare att det är just de subjektiva åsikterna
som ger den kvalitativa forskningen mervärde och att begreppen reliabilitet och validitet
endast lämpar sig för undersökningar som mäter och anger exakta värden.
Vikten av reliabilitet och validitet härstammar från kvantitativa forskningsmetoder. I den
kvalitativa forskningen tar man istället ofta fasta på andra kriterier som anses mera
lämpliga. Guba och Lincoln (1994) i Bryman och Bell (2011) lyfter fram kriterier som
trovärdighet och äkthet. Trovärdigheten kan delas in i fyra kriterier: tillförlitlighet,
pålitlighet, överförbarhet, och möjligheten att styrka och konfirmera. Tillförlitligheten tar
fasta på hur trovärdigt resultatet är och stärks t.ex. genom att respondenterna får ta del av
resultatet och bekräfta att forskaren uppfattat och tolkat svaren i enlighet med
respondenternas

uppfattning.

Pålitlighetskriteriet

tar

fasta

på

att

granska

undersökningsprocessen och genom att noga redovisa för samtliga steg i
undersökningsprocessen, kan andra forskare avgöra kvaliteten på undersökningens
resultat. Kvalitativ forskning fokuserar i första hand på det unika, men genom att noggrant
redogöra för detaljerna i en undersökning, kan andra bedöma resultatets överförbarhet.
Det sista delkriteriet för trovärdigheten är möjligheten att styrka och konfirmera och utgår
från att forskarens personliga åsikter inte påverkar resultatet. Då man använder sig av
äkthet som kriterium mäter man huruvida undersökningen ger en tillräckligt rättvis bild
av det som undersökts. Forskaren ska sträva efter att skapa en djupare förståelse för
situationen och miljön. (Bryman & Bell, 2011)

5.6 Sammanfattning
Det femte kapitlet inleddes med en allmän metoddiskussion. Diskussionen fokuserar på
för

avhandlingen

aktuella

undersökningsmetoder.

Vidare

beskrivs

valet

av

undersökningsmetod, val och presentation av respondenter, intervjuguider samt en
presentation av undersökningens praktiska genomförande. Kapitlet avslutas med en
diskussion om validitets- och reliabilitetsbegreppen inom kvalitativ forskning. I följande
kapitel presenteras undersökningens empiriska resultat.

42

6

PRESENTATION AV RESULTATET

I detta kapitel presenteras det empiriska resultatet. I 6.1 redogörs för resultatet från
revisorsintervjun. Intervjun fokuserar på utmaningar och frågeställningar i samband med
granskning av goodwillnedskrivningar, samt på de rådande regelverken som styr
goodwillredovisningen. I revisorsintervjun användes en egen intervjuguide (bilaga 1). I
intervjuguiden (bilaga 2) som användes under företagsintervjuerna är frågorna indelade i
tre huvudsakliga grupper. Intervjuerna inleddes med en respondentpresentation samt
deras arbetsuppgifter och ansvarsområden inom respektive företag.
I den första delen av intervjuerna 6.2 ser man på företagets huvudsakliga verksamhet,
samt hur respondenterna anser att verksamhetsomgivningen och livsmedels- och
dryckesbranschen ser ut. I den andra delen 6.3 är frågorna relaterade till företagets
nedskrivningsprövningar

och

värderingsprocess,

hur

företaget

utför

sin

nedskrivningsprövning i praktiken och hur de motiverar sina antaganden gällande
nedskrivningsprövningen i och med det utrymme för subjektiva bedömningar som IAS
36- och IFRS 3-standarderna medför. Här presenteras också vilka hjälpmedel som
företagen använder vid utförandet av nedskrivningsprövningen. I 6.4 redogörs för hur
företagen beräknar återvinningsvärdet, diskonteringsräntan och framtida kassaflöden
samt hur företagsledningens antaganden gällande dessa motiveras. I den fjärde delen 6.5
ligger

fokus

på

IAS

36

och

IFRS

3

som

reglerande

standarder

för

nedskrivningsprövningar av goodwill i börsnoterade bolag. I den här delen av intervjun
ligger fokus på att skapa sig en bild av respondenternas syn på och inställning till det
rådande regelverket. Med hjälp av intervjufrågorna hoppas jag även kunna se om det skett
en så kallad institutionalisering av värderingen av goodwill inom företagen efter att
standarderna införts. För att öka undersökningens reliabilitet ingår citat av samtliga
respondenter. Kapitlet avslutas med en sammanfattning i 6.6.

6.1 Resultat av revisorsintervjun
Den empiriska datainsamlingen började med att intervjua en CGR-revisor, för att skapa
mig en bild av goodwillredovisningen och eventuella svårigheter eller brister i

43

regelverken från ett revisorsperspektiv. Detta är av intresse, eftersom revisorerna ofta har
en betydande roll i företagens goodwillnedskrivningsprövningar. Av intresse låg först och
främst vilka aktuella problem som revisorn anser att det finns med redovisningen av
goodwill.
Respondenten ansåg att problemet med goodwillredovisningen främst är den subjektivitet
som regelverket tillåter, och detta ansåg hen gälla både FAS- och IFRS-regelverket.
Respondenten ansåg att man kunde jobba med tydligheten och förklarade vidare att allt
som är subjektivt i regelverken och lagstiftningen inbjuder till nån slags diskussion. Dessa
diskussioner är ibland relativt utmanande för en revisor, eftersom man inte har några
tydliga regler eller lagar att stödja sina argument på. I intervjun kom det fram att det även
kan vara svårt för en revisor att ifrågasätta nedskrivningsprövningar i stora bolag där de
har resurser att ta fram analyser och beräkningar som ser väldigt bra och rimliga ut. Om
företagsledningen ifråga skulle ligga lite högt i några antaganden, så kan det vara svårt
att som revisor ifrågasätta det.
Det är att ställa det mot varandra, vad som ska vara lätt att göra och vad som ska vara rätt och
sedan ska man ju inse att det här med teori och praktik, det är ganska stor skillnad. Man kan
teoretiskt bygga upp ett jättefint regelverk, men sen ska man förstå att företagen vill göra det så
enkelt som möjligt för sig. Ibland vill man också “pusha på” gränserna lite grann för att uppnå ett
visst resultat, så regelverken får inte vara för flexibla och det måste också vara ganska tydligt hur
det ska vara. Så länge det ges allt för mycket möjligheter så kommer dessa förstås utnyttjas och
även om man som revisor skulle tycka att det är bättre om ni gick den här vägen, så är det lättare
att få stöd för sin hållning om man har ett bra skrivet regelverk.

Det är ju som sagt en subjektiv bedömning och som revisor är det, det första året väldigt svårt att
ifrågasätta, om det inte är några tekniska fel eller att man använt helt orimliga antaganden eller
någonting sånt. En duktig person plockar ihop en sån här så det ser riktigt bra ut, använder rätt
diskonteringsränta, och även om den kanske ligger lite högt i några antaganden, men inte så att
det sticker i ögonen. Det är först efter att det gått ett tag som man ser att det här håller inte.

Respondenten tillfrågades hur ett idealiskt sätt att redovisa goodwill enligt hen skulle se
ut för att på bästa sätt undvika risken för eventuell resultatmanipulering eller
opportunistiska bedömningar, och för att underlätta granskningen av tillgången. Det var
här också av intresse att få veta revisorns åsikter kring nedskrivningar av goodwill i
jämförelse med avskrivningar. Respondenten svarade följande:
44

Jag tycker att man skulle kunna ha någon form av avskrivning, nedskrivning blir det ju sen ändå
om det går mindre bra än det räknas med och då blir det där hoppet mindre, när man måste skriva
ner, när konjunkturen vänder eller när teknikskiftet sker.

Ju längre någonting går ifrån ett förvärv så blir det ju också jättemycket svårare att bedöma den
kassagenererande enheten. Den finns ju inte längre, den har blivit del av någonting annat och gått
upp i någonting tredje, i stora organisationer. Hur ska man kunna avgöra hur den kassagenererande
enheten står upp mot den goodwill som finns kvar. Ju längre det går, desto svårare blir det, det blir
väldigt teoretiskt. Så jag skulle nog säga att jag förespråkar en avskrivning över tiden och sen så
måste man ju ändå testa den klumpen som finns med jämna mellanrum för att se om den håller.

Som nämnts tidigare i avhandlingen anses goodwill vara en riskfylld tillgång som
tenderar att bli uppblåst och som kan vara svår att värdera. Enligt respondenten kan
orsaken till att ett företag tvingas skriva ner sin goodwill variera beroende på vad företaget
förvärvat. Respondenten förklarar vidare att det ofta kan bero på teknikskiften där t.ex.
tekniken tar en annan väg än vad ett företag valt att satsa på, felbedömningar vid köpet
eller att företaget helt enkelt inte når den lönsamheten eller de synergieffekter som man
tänkt sig. En annan orsak till nedskrivning kan vara förändringar i lagstiftningen som
ändrar förutsättningarna för en viss bransch eller verksamhet.
IFRS-regelverket har kritiserats för att vara komplicerat och kostsamt att tillämpa. De
subjektiva bedömningarna som krävs i och med nedskrivningsprövningarna är
omfattande och medför stor osäkerhet som leder till att många företag måste anlita
konsulthjälp.
[...] men känner man att här var det en miss att köpa det där företaget eller att själva affärsidén inte
håller längre så måste man ju fundera på nedskrivning och då blir det ju att räkna på det på något
sätt. Då är det ju någon form av kassaflödes-tanke som skulle vara det optimala underlaget förstås.
De är ju inte heller helt lätta att producera så där är det ju samma impairment test som i ett IFRS
bokslut och det är inte alla som kan producera att sådant underlag.

Respondenter lyfte fram att företag oftast vet orsaken till att de betalat ett överpris vid ett
företagsförvärv, men allokeringen av värde är svårt. Företag tenderar att vilja redovisa
vissa värden felaktigt som goodwill-tillgång.

45

Ofta vet ju företaget varför man betalat mera för företaget än det bokförda värdet och vet ofta vad
man är ute efter, men ibland säger man att det är kunskap, kundgrupper osv. Det är ju ingenting
som vi får ta upp i balansen och inte heller någonting som vi får upparbeta själva och sätta i
balansen, utan det man satsar på, kundgrupper eller på personalen, det är kostnader och finns inte
i balansräkningen, men det är ju ändå av ett värde för någon som köper, men det är ju ganska
flyktigt. Tappar man sedan personalen i det förvärvade företaget, så är det kanske en orsak till
nedskrivning av goodwill.

Respondenten förklarade att man i stora revisionsbolag som inom Big 4-byråer ofta tar in
experter, då det är frågan om stora revisioner. Experterna kommer in och granskar endast
goodwillposten och nedskrivningsprövningarna. Respondenten låter ändå förstå att hen
anser att revisorer generellt sett är ganska duktiga på granskningen av goodwill och att
det kontinuerligt ordnas kurser och fortbildningar inom ämnet och att det är ungefär
samma modeller som återkommande används.

6.2 Respondenternas syn på livsmedels- och dryckesbranschen och dess
omgivning
De tre företag som deltagit i undersökningen har sin huvudsakliga verksamhet inom
livsmedels- och dryckesindustrin. Det senaste året har varit exceptionellt och
Coronaviruspandemin har naturligtvis haft en stor inverkan på livsmedels- och
dryckesindustrin, men alla respondenter är av den åsikten att verksamhetsomgivningen
och branschen redan under en längre tid varit under förändring och att branschen till stor
del påverkas av rådande trender i samhället. Under senare tid har det varit populärt att äta
mera vegetariskt och dra ner på köttkonsumtionen, men den pågående hälsotrenden i
samhället avspeglas i största allmänhet i att konsumenter vill äta och dricka nyttigare.
Marknaden är i konstant förändring och det är viktigt att se till att utbudet motsvarar
efterfrågan och hela tiden vara lyhörd för vad konsumenterna efterfrågar. Samtliga
respondenter är ändå överens om att verksamhetsomgivningen ser positiv ut. Människor
kommer alltid att behöva äta och dricka och av den anledningen anser respondenterna att
det är tacksamt att verka i en den här branschen.

46

6.3 Värderingsprocessen
Respondenterna ombads inledningsvis berätta om värderingsprocessen då det kommer till
nedskrivningsprövningen av goodwill och här lyfta upp de viktigaste aspekterna och
stadierna i processen. Förutom detta är det också av intresse att ta reda på hur
värderingsprocessen förändrats över tid. Respondent A förklarar att hela standarden har
sin utgångspunkt i att bestämma och avgränsa företagets kassagenererande enheter.
Samtliga företag som ingår i undersökningen har delat in sina kassagenererande enheter
på samma sätt, dvs. efter sina geografiska marknadsområden. Denna indelning görs
eftersom dessa kan ses fungera som självständiga enheter som företagsledningen följer
upp. Det är också på den nivån som den interna rapporteringen till företagsledningen sker,
vilket är i enlighet med standarden. Respondent C poängterar att fabrikerna i olika länder
i princip fungerar som lokala enheter med sina lokala varumärken, även om de ägs av ett
finländskt bolag.
I stora drag går nedskrivningsprocessen till på följande sätt. Efter att de kassagenererande
enheterna bestämts, förklarar respondent A att företaget räknar ut nyttjandevärdet för
samtliga kassagenererande enheter, dvs. det framtida kassaflödet för varje
kassagenererande enhet. Dessa beräknas enligt förutbestämda uppskattningar och
diskonteras sedan med marknadsområdesspecifika diskonteringsräntor. Det diskonterade
kassaflödet jämförs sedan med hela segmentets nettotillgångar och visar det sig då att det
diskonterade kassaflödet är lägre än nettotillgångarna, måste företaget göra en
nedskrivning. Respondent A förklarar vidare, att om man är tvungen att göra en
nedskrivning börjar man med att skriva ner från balansräkningens immateriella tillgångar.
Om goodwill och övriga immateriella tillgångar redan är nedskrivna, är man tvungen att
skriva ner någon tillgång längre ner på balansräkningen.
Respondent B berättar att de utför sin nedskrivningsprövning av goodwill en gång i året,
oftast i november. Ifall det finns orsak att misstänka att posten kan ha minskat i värde,
kan nedskrivningsprövningen göras oftare, men respondenten menar att detta inte är
aktuellt i nuläget. Inom företaget har man redan under flera års tid använt sig av en färdig
beräkningsmodell för verkligt värde då man räknar ut återvinningsvärdet. Till grund för
modellen ligger företagsledningens framtidsprognos, som i sin tur utgår från budgeten
och den uppskattade tillväxttakten. Modellen inbegriper också diskonteringsräntorna,
47

som räknas ut med hjälp av den genomsnittliga kapitalkostnaden, och som sedan
tillämpas på valutan i den kassagenererande enhet som goodwillen avser.
Respondent C förklarar att företaget i fråga har kommit överens med sina revisorer om
att utföra sina nedskrivningsprövningar lite tidigare under räkenskapsperioden och därför
görs dessa redan tidigare under hösten. Hela processen börjar med att företaget årligen
gör ett så kallat “visionsvarv”, som innebär att varje dotterbolag gör upp en egen prognos
för de kommande fyra till fem åren. Prognosen går ut på att uppskatta framtida tillväxttakt
och

framtida

kassaflöden.

Dessa

siffror

utgör

sedan

grunden

för

nedskrivningsprövningarna av goodwill. Respondenten berättar att man använder sig av
färdiga Excel-modeller i vilka man plockar in uppgifterna från “visionsvarvet”. Därefter
jämför man dessa med återvinningsvärdet på balansräkning.
Respondenterna ombads berätta hur värderingsprocessen förändrats över tid och samtliga
respondenter var överens om att den grundläggande processen inte förändrats märkbart,
men att mindre förändringar görs varje år. Respondent A förklarar att det som förändras
från år till år är uppskattningarna om framtiden och hurdana kassaflöden enheterna kan
antas generera. Respondenten menar att uppskattningarna ändå förändrats förhållandevis
mycket på senare tid, eftersom företagsledningen har bytts ut ganska frekvent de senaste
åren. Detta då uppskattningarna till stor del bygger på företagsledningens prognoser. Den
nya företagsledningen brukar ingående granska den tidigare ledningens agerande och
därefter göra ändringar enligt sina egna beräkningar och framtidsvisioner, vilka i sin tur
återspeglas i prognoserna. Förutom detta sker årliga förändringar i de element och
komponenter som rör diskonteringsräntan.
Respondent C menar att processen huvudsakligen ser likadan ut, men att en del mindre
interna förändringar gjorts. Som exempel nämns kassagenererande enheter, som
tillkommit i och med företagsförvärv. Då företaget bytte revisor för några år sedan, var
man tvungen att justera sin process för nedskrivningsprövningen, men respondenten
poängterar att det främst var fråga om tekniska förändringar i diskonteringsräntan. Även
respondent B lyfter upp flera mindre förändringar som sker årligen. Dessa orsakas bl.a.
av osäkerhet kring riskbedömningen, som i sin tur inverkar på diskonteringsräntan. Även
omsättningens tillväxttakt kan vara svår att bedöma och varierar beroende på yttre

48

faktorer. Respondenten lyfte fram Storbritanniens utträde ur EU som en faktor som
väsentligt påverkat nedskrivningsprövningen.
Respondenterna förklarar att själva nedskrivningsprövningarna görs på några dagar, men
det budgetarbete och uppförandet av olika framtidsscenarier som ligger till grund, förstås
har tagit mera tid i anspråk, men beräkningarna är förstås nödvändiga för att prövningarna
ska kunna göras. Eftersom hela processen består av flera olika faser kan den från början
till slut ta en till två månader. Respondent C berättar att då företaget bytte revisorer tog
processen längre tid, eftersom revisorerna krävde förändringar i värderingen gällande
t.ex. diskonteringsräntan.

6.3.1 Hjälpmedel som används vid utförandet av nedskrivningsprövningen
I

och

med

att

standarderna

inte

ger

några

tydliga

riktlinjer

för

hur

nedskrivningsprövningen ska göras, var det av intresse att ta reda på vilka hjälpmedel
som används vid nedskrivningsprövningarna och även ta reda på vilka av dessa som har
störst inverkan på företagsledningens framtidsprognoser. Respondenterna gav följande
exempel på hjälpmedel; tidigare erfarenhet (eng. track record), riktlinjer från de rådande
IFRS-regelverket, revisorernas rådgivning samt jämförande av konkurrerande företag.
Respondenterna ombads också berätta om andra eventuella hjälpmedel som de använder
sig av i processen.
Enligt respondent C är det revisorernas rådgivande roll som är viktigast och
nedskrivningsprövningarna görs i ett nära samarbete med dem. Det är viktigt att
revisorerna och företagsledningen är på samma linje vad gäller antagandena om den
framtida verksamheten. Respondenten anser för egen del att det inte är så viktigt att ta
hänsyn till eller följa med och jämföra nedskrivningarna i andra företag inom samma
bransch. Däremot tycker respondenten att det är viktigt att se tillbaka och ta hänsyn till
vilka beslut man gjort tidigare år och lära sig av tidigare nedskrivningsprövningar.
Både respondent A och B håller med respondent C om att revisorerna har en betydande
roll i processen. Respondent B berättar att de årligen har ett möte med sina revisorer där
de går igenom hela goodwillberäkningen. Framför allt är det viktigt att gå igenom vilken
49

riskprocent som valts. Respondent B berättar också att revisorerna har en modell för
nedskrivningsprövningen, med vilken de jämför företagets resultat för att avgöra om det
är rimligt. Revisorernas uppgift är att avgöra om företagsledningen varit överoptimistisk
i sin bedömning eller om den är trovärdig. Respondent A anser att alla dessa hjälpmedel
som lyfts upp i frågan är viktiga och har en inverkan på nedskrivningsprövningen.
Förutom revisorernas rådgivning, berättar respondent A att de brukar göra jämförelser
med konkurrerande företag för att lättare se om deras egna beräkningar är försvarbara och
logiska. Därtill är det också alltid viktigt att jämföra med tidigare års
nedskrivningsprövningar. Respondent B berättar att de jämför sin nedskrivningsprövning
och kontrollerar en del information med både internationella och finländska företag. Man
väljer då lite större företag med liknande verksamhet.

6.3.2 Hjälp av utomstående vid nedskrivningsprövningen
Respondent B berättar att nedskrivningsprövningar görs utan utomstående hjälp, men om
det skulle uppstå problem, skulle man i första hand vända sig till företagets revisorer.
Respondenterna berättar att de får hjälp med beräkningen av WACC-procenterna som ska
användas, eftersom beräkningarna för dessa är invecklade. Respondent C svarar:
WACC-procenterna räknas ut av samma firma som vår revisor kommer från [...] så någon från
företagets konsultsida beräknar våra WACC-procenter. Det vill säga den delen beräknas av en
utomstående part, men annars gör vi allt själva. Sedan godkänner förstås revisorerna våra
beräkningar.

Respondent A svarar på följande sätt:
Den enda hjälp vi har är att vi ber revisorerna lämna in ett så kallat informationspaket för
beräkningen av WACC:en, det vill säga diskonteringsräntan. Vi ber om dom här riskfria räntorna
och sedan själva jämförelsen eller de så kallade referensbolagen (verrokkiyhtiöt) från vilka man
räknar ut den här beta, som är en av komponenterna i WACC:en, samt skuldsättningsgraden. [...]
Revisorerna är också med och utvärderar hela resultatet av bokslutet och ser till att slutresultatet
blir rimligt och vi går igenom att vi är av samma åsikt.

50

Respondent A poängterar ända revisorernas granskande roll och säger att allt övrigt arbete
rörande nedskrivningsprövningen görs inom företaget.

6.4 Beräkningen av återvinningsvärdet, diskonteringsräntan och framtida
kassaflöden
I följande underkapitel redovisas respondenternas svar gällande vilka interna och externa
indikatorer som påverkar beräkningen av återvinningsvärdet, hur diskonteringsränta som
ska användas vid nedskrivningsprövningen bestäms och hur framtida kassaflöden
bestäms.

6.4.1 Återvinningsvärdet
Respondent A anser det självklart att företagsledningens framtidsvision är det som har
allra störst inverkan på beräkningen av återvinningsvärdet och menar att det varierar
mycket beroende på den nuvarande ledningen. Företagsledningens planer grundar sig
främst på företagets track record, dvs. företagets tidigare meriter, då det kan användas
som referenspunkt för att avgöra om återvinningsvärdet är realistiskt. Respondenten
förklarar vidare att de externa komponenterna inte har lika stor inverkan, men att också
de kan fungera som bra kontrollinstrument i praktiken.
De externa faktorerna är kanske mera i bakgrunden: Där är det främst det logiska viktigt, dvs för
att jämföra om våra planer är rimliga. I år har referensen varit ett annat företag inom
livsmedelsbranschen, som länge nu varit ett steg före oss och då har vi jämfört med dem för att se
hurdana EBIT-nivåer eller resultatnivåer som är rimliga att sträva efter och det är nog på ett sätt
en bra yttre indikator.

Enligt respondent A strävar man inte efter att nå sådana resultat som inte heller någon
annan i branschen uppnår just nu. Istället tar man fasta på ett företag med liknande
verksamhet, men med ett bättre resultat än man själv, och ser på vad det företaget gjort
för att lyckas och vad man själv kan göra för att nå samma resultat. Respondent C menar
att de externa indikatorerna har störst inverkan på återvinningsvärdet och anser att det
främst bestäms utifrån hela branschens utveckling och framtidsutsikter. Det finns många
51

sådana yttre faktorer som kan ha stor inverkan på den förväntade försäljningen och
omsättningen, som företagsledningen måste ha i åtanke då återvinningsvärdet bestäms.
Som exempel på faktorer som påverkar företagsledningens prognoser lyfter respondent
C fram förändringar i alkoholbeskattningen och den pågående pandemisituationen.
Nå säkert så där allmänt påverkar hela den här branschens utveckling och utsikter. Det är alltså
det som är utgångspunkten och på basen av den kan vi uppskatta hur stor försäljning vi kan vänta
oss. [...] Också allt annat, så som konsumenternas beteende avspeglar sig på oss. Just med Corona
som har orsakat att restauranger stänger, vilket leder till att den delen av konsumtionen uteblir,
men sen igen kan man kanske anta att konsumenterna istället köper mera i butikerna. Det påverkar
vår beräknade försäljning.

Den egna produktionskapaciteten är nära förknippad med prognoserna och en viktig
aspekt att ta hänsyn till. Som exempel tar respondent C upp att man har kunnat förvänta
sig en större försäljning av en produkt, men produktionskapaciteten har varit otillräcklig.
Respondent B svarar inte direkt på vilka interna och externa indikatorer som påverkar
beräkningen av återvinningsvärdet. Respondenten säger att värdet bygger på
företagsledningens antagande som i sin tur bygger på budgeten och antagande om
tillväxttakt.

6.4.2 Fastställande av diskonteringsräntan
Alla tre företagen i undersökningen använder sig av viktad kapitalkostnad, då de räknar
ut diskonteringsräntan för sina kassagenererande enheter. Alla respondenter berättar att
företaget får hjälp av revisorer då de ska fastställa och beräkna diskonteringsräntan. De
använder sig av en färdig modell som består av ett flertal olika komponenter.
Diskonteringsräntan anpassas till de kassagenererande enheterna. Respondent C menar
att beräkningen är invecklad och kan inte gå in på den mera detaljerat. Hon berättar att
varje enskild enhet, dvs enskilt land, har sin egen diskonteringsränta, eftersom risken
varierar från land till land.
Enligt respondent A räknas diskonteringsräntan i enlighet med den normala formen för
WACC. Utgångsläget är att man räknar ut skuld och eget kapital och räknar ut betavärdet
som står för tillgångens eller den kassagenererande enhetens branschtillägg. I
52

beräkningen beaktas även den riskfria räntan, marknadsriskpremien samt annan
företagsspecifik risk för respektive företags storlek och bransch. Allt detta resulterar i
avkastningskravet på eget kapital. Balansen mellan skuldgraden och det egna kapital som
adderas med avkastningen på eget kapital, ligger till grund för diskonteringsräntan och
det räknas med den universella WACC-formeln. Respondenterna är eniga om att
revisorernas hjälp är av stor betydelse, då diskonteringsräntan beräknas. En del
komponenter i modellen går inte heller att ta fram internt inom företaget. Exempelvis
riskanalysen kräver att ett stort antal företag på marknaden undersöks och därför är en
sådan marknadsbedömning utmanande att göra utan revisorernas hjälp.

6.4.3 Bedömning av framtida kassaflöden
Respondent A förklarar att företagets kassaflödesuppskattningar som används i
beräkningarna grundar sig på företagsledningens ekonomiska planer. Han förklarar att
deras beräkning ser ut på följande sätt:
Man kan kalla det för evighetsberäkning, där man räknar ut det terminala kassaflödet en
uppskattning av de senaste årens kassaflöde, extrapoleras genom att använda en bestämd
tillväxttakt och det är det som är evighetsberäkningen, som sen ger det terminala kassaflödet (eng.
terminal value). Att om man efter x antal år har ett kassaflöde räknar man en tillväxttakt på det
eller genom att använda WACC, så har bildar man det terminala kassaflödet. Dvs. det behöver
inte vara de egentliga kommande åren i en nära framtid. Uppskattningen kan också grunda sig på
en mycket kort period, man använder sig av evighetsberäkning på det. Förra året, fram till i år
2021, har vi en EBIT-nivå, som är en viss kassaflödesnivå eller bruttomarginal, och efter det är
det terminalen. Förra året var det i praktiken två granskningsår + det terminala värdet. I förra årets
nedskrivningsprövning använder man ledningens framtidsplaner och i historien har man gjort på
olika sätt, men det här senaste omnämns i förra årets bokslut.

Respondent C säger att man börjar med att göra upp en försäljningsprognos och beaktar
de interna och externa indikatorerna (se 5.3.1) och utgår sedan från en volymförsäljning
på

basis

av

nuvarande

och

förväntad

efterfrågan.

På

utgiftssidan

är

påverkningsmöjligheterna större och man strävar efter att undvika stora fluktuationer i
täckningsbidrag och i kostnader för produktionsanläggningar, för att kunna göra upp en
mera sanningsenlig prognos. På basis av dessa kan man göra en beräkning av det framtida

53

kassaflödet. Respondent B svarar undvikande på frågan och berättar bara att just nu
uppskattar man att kassaflödet kommer att minska något.

6.5 Respondenternas syn på IFRS-standardens goodwillredovisning
Samtliga respondenter ser både för- och nackdelar med IFRS-standarden i jämförelse med
det tidigare systemet med avskrivning av goodwill. Respondent C tycker att det är svårt
att ta ställning till frågan och menar att det finns både positiva och negativa aspekter med
IFRS.
Det här är en så kallad het potatis som man länge har diskuterat. Borde man avskriva goodwill
eller inte. Det är lite comsi comsa, båda har sina fördelar.

Enligt respondent C kan ett företagsförvärv ge företaget nytta för all framtid och då är det
inte befogat att tvingas avskriva tillgången.
Nog är det ju då för evigt ett bra köp om affärsverksamheten är frisk och man hela tiden utvecklar
den. Då är det enligt mig motiverat att man inte avskriver tillgången.

Respondent B menar att företagsledningens beslut får en mycket framträdande roll då det
gäller att hitta de faktorer som indikerar en nedskrivning. Respondenten ser inget negativt
i det, men menar att utvärderingen av nedskrivningsbehovet kan vara utmanande. Det är
bra att olika grupper både inom företaget och tillsammans med revisorerna går igenom
samma process varje år, eftersom det bidrar till diskussion om värderingen av företagets
goodwill och övriga immateriella tillgångar.
Som en nackdel med IFRS lyfte respondent A upp standardens bristande försiktighet i
jämförelse med FAS-regelverket, som på ett helt annat sätt har försiktighetsprincipen i
fokus. Vidare menar respondent A att den stora mängd tolkningsutrymme som standarden
förutsätter också kan vara en nackdel.
Som fördel kan lyftas upp att det (IFRS) bättre speglar tillgångens verkliga värde vilket också är
standardens helt allmänna mål och som nackdel kan man säkert säga att standarden inte tar i
beaktande försiktighet inom ett område eller en del av bokföringen med många

54

tolkningsmöjligheter. Det beror lite på hur man vill se på saker och ting, men världen har gått mer
och mer mot att jaga det verkliga värdet vilket ökar volatiliteten, vilket också har också har varit
en gemensam ambition. Sen när det är blåsigt så är det blåsigt för alla och sen när det igen går
bättre så kommer vi uppåt snabbare. T.ex. i dagens ekonomi när värdena blåses upp och det görs
stora mängder företagsköp, så uppkommer även en större mängd goodwill.

Respondent C anser att en nackdel med IFRS är att standarden blåser upp företagens
balansräkning.
Det finns ju en sådan risk och om man använder sig av opportunistiska tal, så kan man få vilka
beräkningar som helst att se ut som att ett nedskrivningsbehov inte uppstår. Jag skulle säga att
IFRS tillvägagångssättet är väldigt känsligt för manipulation. Kanske manipulation är ett dåligt
ordval, men vad ska man kalla det... men just att företagsledningens bedömning/värdering och etik
och liknande förstärks. Det är viktigt att beräkningarna är realistiska och det är otroligt svårt för
revisorerna att kanske ifrågasätta en nedskrivningsprövning. Det är klart att om beräkningarna är
helt orealistiska så är det kanske inte så svårt att ifrågasätta, men om beräkningen bara är lite
förvrängd uppåt (opportunistiskt) så är det nog svårt för revisorer att ifrågasätta det. I synnerhet
om företagsledningen väldigt aggressivt säger, nej det blir ingen nedskrivning. Detta är förstås
väldigt besvärligt.

6.5.1 Tillämpandet av standarden i företagets redovisning
Ingen av respondenterna anser sig ha stött på svårigheter vid tillämpningen av standarden
IAS 36 inom företaget. Respondenterna var överens om att standarden är tydlig och
relativt lätt att tillämpa. Respondent C tror dock det kan förekomma problem och att
standarden inte alltid är lätt att tillämpa för alla företag. Som orsak nämner respondenten
opportunistiska beräkningar och den stora mängd subjektiva bedömningar som
standarden förutsätter. Respondenten C säger att de inom företaget inte stött på några
svårigheter, men tror att det säkert finns företag som tycker att det är mera besvärligt att
tillämpa standarden. Respondent A menar däremot att det inte finns något oklart i själva
standarden.
Reglerna är klara och vi arbetar enligt dem. Om verksamheten är usel eller om man betalat överpris
för något eller så, så är det den dåtida ledningsgruppens synder.

55

Respondent A ser inga problem med att följa standarden och menar att standarden inte på
något sätt är ofullständig eller bristfälligt gjord. Respondent B säger först att standarden
varit klar att tillämpa, men vid närmare eftertanke anser hon personligen att det finns vissa
svårigheter och utmaningar med allokeringen av företagsförvärvets inköpspris.
[...] den största utmaningen är allokeringen av inköpspriset och vilken andel som ska höra till
goodwill, eller ska det höra till något annat, t.ex. något varumärke (brand).

6.5.2 Jämförbarheten och tillförlitlighet
Jag frågade respondenterna ifall de ansåg att IFRS-standarderna har ökat jämförbarheten
företag emellan och huruvida de ansåg att nedskrivningsprövningarna är ett pålitligt sätt
att redovisa goodwill. Enligt respondent A verkade det vara en aning svårt att svara på
frågan om huruvida IFRS 3 och IAS 36 har ökat på jämförbarheten. Han funderade länge
före han slutligen svarade att han inte tror att det varken haft någon negativ eller positiv
inverkan.
Det är lite så, ja att har det alls någon inverkan åt varken det ena eller andra hållet. [...] Nå nog
bokföringsmässigt sett, nog bättre än under FAS-tiden, eftersom man nu värderar goodwill enligt
anskaffningskostnaden och inte avskriver den tillgången, om det framtida kassaflödet förväntas
vara större. Således är jämförbarheten lite bättre, men ytterst minimalt, och på basen av det kan
man kanske syssla med någon slags jämförelse av balansräkningar, men jag själv ser inte någon
större nytta med det. Om man vill jämföra något lönar det sig att se på kassaflödesberäkningarna,
därifrån betalas ägarnas dividender, osv. Den där balansen är lite som det råkar...

Respondent C anser att jämförbarheten nog har ökat, men å andra sidan finns faktorer
som förutsätter mycket tolkning och dessa delar blir svåra att jämföra. Respondenten
menar ändå att det allmänt sett går i rätt riktning och att det är bra att det finns ett sådant
ramverk som IFRS. Respondent B ställer sig lite mera skeptisk till hur IFRS påverkat
jämförbarheten företag emellan. Respondenten anser att jämförbarheten är godtagbar,
men har själv upplevt brister i andra företags bokslutsnoter.
Jag tycker att den är bra, men då det gäller noterna är de inte alltid tydliga. Man kan kanske säga
att de är ofullständiga, och också då det gäller känsligheten, om det ger företag information på
olika sätt. Standarden säger att företag ska ge information om återvinningsvärdets känslighet.

56

Vissa ger noggranna beskrivningar och detaljer, medan andras beskrivningar kan vara ganska
begränsade.

Alla respondenter anser att goodwillnedskrivningen i de företag de arbetar i är pålitlig.
Respondent A anser att IFRS-modellen används i väldigt stor utsträckning och menar att
samma logik används inom FAS-regelverket även då man avskriver goodwill.
Så här har man bestämt att man ska göra och alla rapporterar på samma sätt. Sedan kontrollerar
revisorerna även den delen då de går igenom hela bokslutet så jag skulle nog säga att
nedskrivningsprövningar och goodwill-redovisningen är pålitlig. Företagsledningens subjektiva
bedömningar och prognoser är en viktig del av nedskrivningsprövningen, men å andra sidan måste
företagsledningens bedömningar lyftas upp i noterna. Var och en kan alltid göra sina egna
slutsatser, se på tidigare track record (meriter) och kanske jämföra med konkurrenterna om ett
sådant beslut är rimligt att ta och så vidare. Jag skulle nog säga att det är pålitligt, när det är
överenskommet att det är den här modellen som ska användas och standarden används i en väldigt
stor utsträckning i hela Europa.

Respondent B säger att hon tycker att nedskrivningsprövningarna är pålitliga, i synnerhet
när det gäller nedskrivningsprövningarna i det företag hon arbetar för. Hon säger vidare
att hon har svårt att uttala sig om hur pålitlig prövningen är generellt. Respondent C är
övertygad om att deras egen nedskrivningsprövning är pålitlig, men är skeptiskt inställd
till övriga företags förfarande. Hon tror att beräkningarna kan vara förvrängda och att
företagsledningen använder sig av opportunistiska siffror.
Hos oss så tycker jag det. Hos alla andra kan jag inte säga annat än att det nog finns företag där
den inte är pålitlig, utan att man bara gör beräkningarna så som det passar för att inte behöva
nedskriva och om man måste, så att nedskrivningen ska vara så liten som möjligt. Det finns nog
alla olika slags nedskrivningsprövningar och alla är nog inte pålitliga.

Respondenterna ombads svara på hur de tror att bilden av företaget påverkas av
nedskrivningar. Samtliga respondenter är överens om att nedskrivning av goodwill har en
negativ inverkan på bilden av företaget. Respondent C säger:
Nog har de ju en stor negativ inverkan. Det indikerar ju att företagsledningens företagsförvärv har
misslyckats. Det är säkert också en orsak till att man så pass mycket försöker undvika

57

nedskrivningar. En nedskrivning har nog en negativ klang. Man har köpt något som man föreställt
sig kommer att bli något fint, men i verkligheten blev det inte så.

Respondent A:s svar är djupare och mera analytiskt. Respondenten tror att en eventuell
nedskrivning kan påverka företaget på många olika nivåer.
I allmänhet betyder en nedskrivning av goodwill att någon någon gång i historien har betalat för
mycket för något de införskaffat. Det är det första en nedskrivning berättar. Nu tror man inte längre
att det kommer att generera lika mycket som man tidigare trott och ifall den företagsledningen
som en gång i tiderna betalat för tillgången fortfarande är verksam inom företaget, är förstås en
nedskrivning en mycket tråkig signal. Ofta brukar det vara så att följande företagsledning skriver
ner den tidigare företagsledningens misstag.

Respondent A är noga med att poängtera att en nedskrivning under inga omständigheter
kan bidra till en positiv syn på företaget, men hur och på vilket sätt den påverkar kan bero
på inom vilken typ av verksamhet företaget verkar. Han menar att för den egna
verksamhetens del har en nedskrivning ingen egentlig inverkan, eftersom deras primära
kundgrupp är privatpersoner. Också respondent B och C håller med om detta. En
nedskrivning kommer sannolikt inte att ha någon större inverkan på efterfrågan på
företagets produkter. Få konsumenter är medvetna om eller intresserade av företagets
finansiella situation. För finansiärerna å andra sidan, och även i samband med rekrytering
till exempelvis högre tjänster på ekonomisidan, kan en nedskrivning ha en negativ
inverkan på sökande med sakkunskap. Om det verkar finnas många obesvarade frågor
angående framtida ekonomiska utmaningar inom företaget, framstår tjänsten inte som så
eftertraktad.
Respondent B anser att företag som har stora andelar goodwill i balansräkningen redan
från början ger en sämre och svagare bild av företaget. Vid själva tidpunkten för
nedskrivningen finns inget positivt, men respondenten menar att en nedskrivning på lång
sikt har en positiv inverkan på den bild man har av företaget, eftersom mängden goodwill
då minskar.
Respondenterna tillfrågades om vad de tycker om den del av standarden som reglerar att
ett en gång nedskrivet goodwillvärde inte kan skrivas upp igen, det vill säga att en
nedskrivning inte går att annullera. Här skilde sig respondenternas åsikter från varandra.
58

Respondent A och B är båda överens om att detta är logiskt och helt korrekt, medan
respondent C anser att denna del av standarden är ologisk. Respondent A lyfter upp två
aspekter av standarden, jakten på det verkliga värdet och försiktighetsprincipen, och
menar att den här delen av standarden tar fasta på försiktighetsaspekten.
Man har betalat ett s.k. “överpris” för någonting som man inte kan allokera till en tillgång, och
kan man inte det, så varför skulle man då ta tillbaka den om man en gång varit tvungen att skriva
ner den. I så fall vet man ju inte ens vad det är man skulle ta tillbaka när man inte kan allokera
överpriset. Jag tycker att det är alldeles rätt logik och helt okej att ett sådant försiktighetselement
finns med. [...] Man tror ju att företagsledningen i alla fall oftast vet vad de betalar för, men sen
igen så säger man ju att ungefär hälften av företagsförvärven går åt skogen så kanske de inte vet
sen heller...

Man kan jämföra det med att företaget gör företagsförvärv och köper någonting för dyrare än det
bokförda värdet. Då är ju företagsledningen alltid av den åsikten att det så kallade headroom:et
(manöverutrymme) kan vara hur mycket som helst och där finns det ingen övre gräns för hur
mycket mervärde företagsförvärvet kommer ge företaget. Företaget kan ändå högst bokföra det
värde de köpt tillgången för, även om de anser att tillgången kommer att generera det mångdubbla,
sådana värderingar kan man inte bokföra i balansen.

Att en goodwillnedskrivning inte går att ta tillbaka är enligt respondent C ologiskt, även
om hon också är menar att det nog bottnar i försiktighetsprincipen. Hon anser att det är
konstigt att om ett företag värderar tillgången för högt, kan man korrigera det genom en
nedskrivning, men om man däremot värderat tillgången för lågt kan man inte korrigera
felbedömningen

i

efterhand.

Eftersom

det

redan

förekommer

kritik

mot

nedskrivningsprövningarna pga risk för manipulation, anser respondenten att det här inte
gör saken bättre. Respondenten tror inte att värderingen av goodwill görs mera realistisk
om företagsledningen har i åtanke att nedskrivningen inte kan skrivas upp senare ifall
man gjort en felbedömning.

6.6 Sammanfattning
Undersökningens resultat har presenterats ovan. Det kvalitativa intervjumaterialet är
indelat i flera olika delar som dels tar fasta på problematik kring granskningen av
goodwillnedskrivningar ur ett revisorsperspektiv, det praktiska utförandet av
59

nedskrivningsprövningarna, de hjälpmedel som används, hur företagsledningens
antaganden motiveras, samt vilka interna och externa indikatorer som påverkar
nedskrivningsprövningarna. Förutom det praktiska utförandet presenterar kapitlet hur
respondenterna ställer sig till IAS 36- och IFRS 3-standarderna, om dessa anses ha ökat
jämförbarheten företag emellan och huruvida nedskrivningsprövningarna kan anses vara
pålitliga. Det kvalitativa resultatet har presenterats i textform och innehållet har belysts
med direkta citat av respondenterna. I följande kapitel analyseras resultatet av den
empiriska undersökningen.

60

7

ANALYS AV DET EMPIRISKA RESULTATET

I detta kapitel analyseras och diskuteras det empiriska resultatet utgående från tidigare
forskning, IFRS-regelverket och den institutionella teorin, dess tre pelare och
isomorfismer. I 7.1 analyseras resultatet utifrån goodwillnedskrivningsprövningarna och
inställningen

till

rådande

regelverk.

I

7.2

analyseras

resultatet

utifrån

institutionaliseringsteorierna medan 7.2.1 mera ingående tar fasta på resultatet utgående
från den regulativa pelaren och tvingande isomorfismen, 7.2.2 från den kultur-kognitiva
pelaren och den mimetiska isomorfismen och 7.2.3 från den normativa pelaren och
isomorfismen.
Syftet med avhandlingen är att ta reda på hur utvalda koncerner inom livsmedels- och
dryckesindustrin går tillväga då de utför sina nedskrivningsprövningar av goodwill och
om det skett en institutionalisering av nedskrivningsprövningarna. Förutom det är det
också av intresse att ta reda på hur företagsledningen motiverar de antaganden som ligger
till grund för nedskrivningsprövningarna och ta reda på inställningen till regelverket från
både de som arbetar med nedskrivningsprövningar i företagen och ur revisorernas
perspektiv. Med hjälp av den institutionella teorin har ett försök till teoretisering av
nedskrivningsprövningarna av goodwill gjorts.

7.1 Goodwillnedskrivningsprövningarna och inställningen till rådande
regelverk
Enligt IFRS ska tillgången nedskrivas om prövningen visar en värdeminskning, men
tillgångens verkliga värde kan många gånger vara svårt att bedöma, då den förnyade
standarden medför större flexibilitet för företagsledningen (Wayman, 2002). Utifrån
respondenternas svar märktes att det var svårt att förklara och motivera vad
nedskrivningsprövningarna grundar sig på. En av respondenterna svarade undvikande på
frågan, men samtliga var ändå överens om att antagandena i första hand görs på basis av
företagsledningens framtidsvisioner. Däremot kunde de inte så noggrant precisera vad
visionerna grundar sig på, men de lyfte fram vissa interna och externa indikatorer.
Företagets tidigare erfarenheter och förtjänster och den egna produktionskapaciteten
nämndes som de främsta interna påverkningsfaktorerna. Gällande de externa
61

påverkningsfaktorerna gick åsikterna isär. En av respondenterna tyckte att de externa
faktorerna hade en mera bakomliggande roll, medan en annan respondent var av åsikten
att externa indikatorer, såsom hela branschen utveckling och framtidsutsikter, spelar en
mycket central roll.
Tidigare studier av Ramanna och Watts (2010), Li och Sloans (2009) och Chambers
(2010) har påvisat att nedskrivningar av goodwill undviks i situationer då en nedskrivning
skulle kunna skada företagsledningens rykte. Detta leder till att man väljer att förhala
nedskrivningar av goodwill så länge som möjligt, trots minskat värde (Chambers &
Finger, 2011). Även andra forskare visar att det är vanligt att företag skjuter upp
nedskrivningar av goodwill i många år, trots att värdet inte längre är försvarbart (Hayn &
Hughes, 2006). En av respondenterna lät förstå att subjektiviteten kan göra
nedskrivningsprövningen osäker och riskfylld, då även mindre lyckade företagsförvärv
lätt framställs som mera lönsamma än vad de i verkligheten är. Enligt Godfrey och Koh
(2009) kan företagets investeringsmöjligheter försämras i samband med att företaget gör
en goodwillnedskrivning. På basis av intervjusvaren kan man utläsa att det även ingår en
viss prestige i företagsledningens antaganden och att man kanske är benägen att bortse
från mindre lönsamma affärer, så länge man själv är ansvarig. En av respondenterna
menar att det kan vara svårt att som ledande aktör erkänna sina misstag, vilket gör att man
håller fast vid tidigare beslut. Därför är det vanligt att en nedskrivning av goodwill görs
först då företagsledningen byts ut. Vidare framkom det i intervjun att det generellt kan
finnas tendenser till att försköna eller delvis undanhålla finansiella fakta om dessa på
något sätt är ofördelaktiga för företaget eller företagsledningen.
I revisorsintervjun framkom det att det är svårt att ifrågasätta företagsledningens
bedömningar om det inte i beräkningarna finns direkta tekniska fel eller helt orimliga
antaganden. Större koncerner med stora resurser kan ta in konsulter och ägna mycket tid
åt att få beräkningarna att se trovärdiga ut och då är det utmanande för en revisor att
ifrågasätta värderingarna, trots att det kan finnas tecken på opportunistiska antaganden.
En av respondenterna var övertygad om att det är vanligt förekommande med
opportunistiska bedömningar gällande goodwillnedskrivningsprövningar.

62

Respondenternas

övergripande inställning

gentemot

standarderna

var positiv.

Respondenterna var överens om att det är en inställningsfråga och att man kan se både
för- och nackdelar med standarderna. En av respondenterna var av åsikten att dagens
samhälle allt mera går ut på att sträva efter att värdera till det verkliga värdet och att man
då är tvungen att anpassa sig efter det. Samtliga respondenter höll med om att
nedskrivningsprövningarna av goodwill tenderar att bli mera subjektiva för företag som
följer IFRS. En av respondenterna menade att företagen å andra sidan är skyldiga att
redovisa för sina antaganden i bokslutets noter för att företagets intressenter tydligt ska
se vad som ligger till grund för antagandena, vilket ändå ökar trovärdigheten. Enligt
tidigare forskning finns det däremot tecken på att rapporteringen av goodwill inte alltid
är pålitlig och att den inte heller alltid ger intressenterna tillräckligt detaljerad information
(Hayn & Hughes, 2006; Carlin & Finch, 2010). Resultatet av Petersen och Plenborgs
(2010) studie visar också att det finns skillnader bland företagens sätt att tillämpa IAS 36.
En av respondenterna i avhandlingen påpekade att hen själv upplevt brister i andra
företags bokslutsnoter om goodwill och menade att sättet att informera och kvaliteten på
informationen i noterna varierar mycket mellan olika företag.
En av respondenterna hade en pragmatisk inställning till IFRS och ville inte ta upp direkta
för- eller nackdelar med standarden, utan menade att jakten på det verkliga värdet har
blivit en gemensam ambition i företagsvärlden eftersom standarderna används i stor
utsträckning. Respondenterna tog upp den ökade volatiliteten som en följd av värdering
till verkligt värde, men menade att det i sig inte behöver vara något negativt, då samma
regler gäller samtliga börsnoterade bolag.
IFRS-regelverket har sitt ursprung i försök att harmonisera redovisningen och
granskningen, samt öka jämförbarheten mellan företag. Målet är att utveckla
redovisningsstandarder på ett sätt som gör den finansiella informationen pålitlig,
transparent och användbar. Detta har i sin tur ansetts främja både tillväxten och
trovärdigheten på kapitalmarknaden (IASB, 2004). I intervjuundersökningen är svaren
angående jämförbarheten något tvetydiga. En av respondenterna menade att regelverket
varken haft positiv eller negativ inverkan på jämförbarheten. De andra två respondenterna
ansåg däremot att jämförbarheten ökat, men lyfte även upp negativa aspekter, såsom

63

tolkningsutrymmet i standarden och uppfattningen av bristfälliga bokslutsnoter som
försvårar jämförbarheten.
Ur resultatet kunde en viss osäkerhet kring motiveringen av vad som ligger till grund för
nedskrivningsprövningarna av goodwill märkas. Även om respondenternas inställning
överlag var positiv, lyftes även flera negativa aspekter upp. Stort tolkningsutrymme, risk
för opportunistiska värderingar, uppblåsta balansräkningar och bristande försiktighet
nämns som negativa aspekter med standarderna. Ur revisorns perspektiv framkom också
svårigheter med granskningen och problem med kunskapsnivån förknippat med
regelverket. Respondenterna i de tre företagen ansåg att standarden varit relativt lätt att
tillämpa, men de kunde även nämna ett flertal tillkortakommanden som orsakar förvirring
och oklarheter i tillämpningen av standarden. Revisorn ansåg att hen skulle förespråka
någon form av avskrivning av goodwill, dels för att underlätta granskningen, dels för att
minska risken för felbedömningar och eventuella opportunistiska bedömningar.

7.2 Institutionalisering av goodwillredovisningen
Företagsledningens agerande bygger på de uppställda målen för företaget. I sin strävan
efter att uppnå målen, måste företaget ta hänsyn till den juridiska aspekten såväl som till
samhällets normer (Powell & DiMaggio, 1991). Förutom det styrs agerandet av
anpassning till konkurrenterna och samhällets påtryckningar (Deegan & Unerman, 2011).
Beslutsfattandet i företaget och företagsledningens visioner kan förklaras med hjälp av
institutionella teoretiska modeller. De två modellerna som använts i avhandlingen är
Scotts tre pelare och Powell och DiMaggios tre isomorfismer. Scotts modell om de tre
institutionella pelarna, den regulativa, normativa och kultur-kognitiva, är mera
omfattande och innefattar flera aspekter av institutionaliseringen, medan modellen om de
tvingade, mimetiska och normativa isomorfismerna är snävare och ingår i de tre pelarna.
Den institutionella teorin ger möjlighet att förstå företagsledningens handlande utifrån
olika perspektiv, där målet är att tillfredsställa så många intressenter som möjligt (Powell
& DiMaggio, 1991). I det empiriska materialet kan man på basis av antagandena om
nedskrivningsprövningarna se vissa karaktärsdrag på institutionalisering och samtliga
institutionella pelare och isomorfismer kan identifieras i respondenternas svar.

64

Granlund och Lukka (1998) har genom den institutionella teorin analyserat vilka faktorer
som globalt sett haft en inverkan på harmoniseringen av ekonomistyrningen och
redovisningen i företag. I studien framkommer det tydligt att det inte bara är de
internationella och nationella regelverken som påverkat harmoniseringen, utan också en
mängd andra faktorer. I studien nämns produktions- och informationsteknik,
konkurrenter, organisationsstrukturer och -processer, strategier, utbildning, fortbildning,
administrativa och sociala kontroller, lagstiftning, regler, finansmarknaden, nationell
kultur och organisationskultur, som alla har spelat en central roll i processen.
I enlighet med Granlund och Lukkas studie (1998) kan många av ovanstående faktorer
identifieras i avhandlingens empiriska resultat. I intervjusvaren framkom bl.a. jämförelse
med konkurrerande företag, social kontroll i form av vikten av att framstå som legitim
och trovärdig, administrativ kontroll i form av färdiga kalkyler och modeller för
nedskrivningsprövningen,
bokföringslagen

och

lagstiftning

lokal

och

lagstiftning

regelverk

samt

såsom

IFRS-regelverk,

produktionsteknik

i

form

av

produktionskapacitet för att kunna tillgodose förändring i efterfrågan. I revisorns svar
framkom bl.a. regelbunden fortbildning gällande granskning av goodwill, tillämpning av
trovärdiga underlag för beräkningar, och organisationsprocesser som påverkar företagens
förmåga att utföra tillförlitliga nedskrivningsprövningar. Samtliga respondenter i
företagsintervjuerna har motsvarande universitetsutbildning vilket ytterligare bidrar till
ökad institutionalisering.
Granlund och Lukka (1998) visar att institutionaliseringen har lett till att företag är mera
benägna att ta efter andra företags operativa strategier än att utveckla den egna
verksamheten för att uppnå konkurrensfördelar. Företag tenderar att ta efter de
konkurrenter som påvisar den bästa operativa effektiviteten. Detta kan inte utläsas i det
empiriska resultatet för avhandlingen, men däremot visade det sig att respondenterna
ansåg att jämförandet med konkurrenter har en viktig roll vid bedömningen av
framtidsutsikterna.

Beräkningarna

som

används

som

grund

för

nedskrivningsprövningarna är sällan offentlig information, vilket gör det svårt att härma
andra företags tillvägagångssätt. Däremot kan konkurrerande företag influera
företagsledningens antaganden och prognoser om framtiden, vilket i sin tur påverkar

65

nedskrivningsprövningarna av goodwill. Denna form av mimetiskt beteende kan leda till
att företag inom samma bransch tar efter de ledande företagen, vilket resulterar i ökad
homogenisering i enlighet med den institutionella teorin.
I likhet med Tsamenyi et al.:s (2006) resultat, visar också avhandlingens empiriska
resultat att både yttre marknadskrafter och inre maktrelationer inom organisationen till
stor del påverkar företagens agerande. Forskarna (Tsamenyi et al., 2006) påvisar vidare i
sin studie att vissa specifika professionella grupper inom företaget har stor betydelse och
inverkan på institutionaliseringen i företaget. Paralleller från studien kan dras till
avhandlingens resultat, där det framkom att stora koncerner ofta använder sig av experter
och konsulter som kan antas besitta snarlik kunskap, eftersom de ofta har samma
utbildning. I intervjusvaren framkom att experternas och revisorernas inflytande är
väsentligt då det gäller uppförandet av de kalkyler och beräkningar som ligger som grund
för nedskrivningsprövningarna, vilket bidrar till en ökad homogenitet. I revisorsintervjun
framkom att framförallt de stora revisionsbolagen tar in experter som är specialiserade
inom granskning av goodwill, då de utför stora revisioner.
Järvenpää (2009) har i sin undersökning studerat vad som inverkar på förändring eller
varaktighet i företag. De tre pelarna har använts som referensram och studien visar att alla
tre element är viktiga, något som även kan ses i avhandlingens resultat. Enligt Järvenpääs
(2009) studie kan de institutionella pelarna fördjupa redovisningsforskningen och
förtydliga

hur

institutionaliseringen

påverkar

processerna

gällande

redovisningsfunktioner. Något som utmärkte sig i avhandlingens intervjusvar var tilliten
till revisorerna. Den respondent som verkade förlita sig mest på revisorerna var den med
kortast erfarenhet av goodwillnedskrivningsprövningar. Detta kan tyda på kunskapsbrist
hos en del av de som arbetar med goodwillnedskrivningarna i företagen. Revisorn i sin
tur poängterade svårigheten att ifrågasätta nedskrivningsprövningarna, framförallt då
företagen haft resurser att ta fram underlag som ser väldigt trovärdiga ut. Då är eventuella
opportunistiska beräkningar också svårare att märka och ta fasta på. I intervjuresultatet
framkom att en del mindre interna förändringar gjorts i samband med byte av revisorer.
Som exempel nämns kassagenererande enheter, som tillkommit i och med
företagsförvärv och tekniska förändringar i diskonteringsräntan och dess bakomliggande
process.

66

North menar att de formella regelverken, som utgör den tvingande isomorfismen eller den
regulativa pelaren, lätt kan förändras av politiska eller rättsliga institutioner, medan
informella normer som är djupt rotade i företagets och samhällets sociala struktur ofta
fungerar som informella begränsningar. (Hedlund, 2007). I avhandlingens resultat
framkommer den mänskliga aspekten tydligt. Trots att urvalet är litet kan man av
respondenternas svar, märka att tillvägagångssätten vid nedskrivningsprövningar av
goodwill är olika. För att regelverket ska vara anpassningsbart förutsätts en viss mängd
tolkningsutrymme, men samtidigt är det just balansgången mellan tolkningsutrymme och
för stor subjektivitet som utgör en risk.

7.2.1 Den regulativa pelaren och den tvingande isomorfismen
I den tvingande isomorfismen finns formella och informella regler som påverkar
företagens sätt att agera. Utgångsläget för nedskrivningsprövningarna är det samma för
samtliga företag som följer IFRS-regelverket och alla rapporterar på samma sätt. I
revisorsintervjun framkom att man i teorin kan bygga upp ett välfungerande regelverk,
som sedan är svårt att anpassa i praktiken. Revisorn menar också att företagen gärna göra
dessa processer så lätta som möjligt, men flexibla regelverk ökar risken för otydlighet i
och med det ökade tolkningsutrymmet. Powell och DiMaggio (1991) menar att också
andra företags krav och förväntningar samt större företags inflytande ingår i den
tvingande isomorfismen.
Alla tre företag i undersökningen har valt att dela in sina kassagenererande enheter enligt
företagets geografiska marknadsområden. De riktlinjer som standarden IAS 36 ger kring
hur en kassagenererande enhet ska definieras, är mycket begränsad. Standardens enda
riktlinje angående indelningen av kassagenererande enheter är att de ska vara den minsta
identifierbara grupp av tillgångar, som vid en fortlöpande användning ger upphov till ett
kassaflöde. Dessa ska vara oberoende av andra tillgångar eller grupper av tillgångar
(Marton et al. 2010). En av respondenterna förklarar att de kassagenererande enheterna
kan ses fungera som lokala enheter med sina egna lokala varumärken. För större
organisationer som verkar på flera geografiska områden måste företaget därmed beakta
flera länders nationella lagar och anpassa verksamheten till flera olika tvingande
67

omständigheter. Exempel på sådana tvingande faktorer som nämns i intervjuerna och som
under de senaste åren haft en stor inverkan på företagens verksamhet är Storbritanniens
utträde

från

EU,

olika

länders

alkoholbeskattning,

begränsningar

pga

Coronaviruspandemin, tullgränser och förutsättningar för Tax-free försäljning. Dessa
tvingande isomorfismer påverkar företagets konkurrenssituation och framtidsprognoser
och inverkar därmed på nedskrivningsprövningarna av goodwill.

7.3.2 Den kultur-kognitiva pelaren och den mimetiska isomorfismen
I det empiriska resultatet kunde flera förändringsfaktorer som påverkar företagens
antaganden som ligger som grund för nedskrivningsprövningar av goodwill hänföras till
den mimetiska isomorfismen. Ett härmande beteendet som ingår i den kultur-kognitiva
pelaren är vanligt förekommande då reglerna och förväntningarna upplevs som otydliga
eller osäkra. I avhandlingen kan sådan osäkerhet identifieras då standarderna inte ger
tydliga riktlinjer för hur nedskrivningsprövningen ska gå till i praktiken. Respondenterna
framhåller att standarden förutsätter egen tolkning och kan ge upphov till bristande
försiktighet, vilket kan förstärka det mimetiska handlingssättet. Två av respondenterna
menade att tidigare erfarenhet gällande egna nedskrivningsprövningar har en central roll
i företagsledningens bedömningar. Två av respondenten ansåg att också jämförelser med
andra företags nedskrivningsprövningar ger viktiga riktlinjer för det egna agerandet. Här
togs både nationella och internationella konkurrenter inom den egna branschen upp som
exempel. En av respondenterna såg däremot inte nyttan med en sådan jämförelse, men
istället betonades de egna meriterna och tidigare gjorda uppskattningar. Tidigare
forskning har visat mimetiskt tillvägagångssätt har visat sig bli vanligare i situationer där
organisationernas egna syften är otydliga eller om omgivningen upplevs osäker (Powell
& DiMaggio, 1991).
I det empiriska resultatet framkom att byte av vd och företagsledning ofta föranleder
förändringar i antagandena för goodwillnedskrivningsprövningarna. Saastamoinen och
Pajunen (2016) visar i sin undersökning att ett byte av vd ökade sannolikheten för
goodwillnedskrivning. Trots att forskning visar att imiterande tillvägagångssätt
förekommer, vilket också framkommer i intervjusvaren, menar en av respondenterna att
det vid byte av företagsledning ofta händer det motsatta. Respondenten förklarar att det
68

är vanligt att den nya företagsledningen inte imiterar den tidigare företagsledningens
framtidsvisioner, utan istället tar tillfället i akt att göra upp sina egna prognoser och
uppskattningar om framtiden. Genom att noggrant granska den tidigare ledningens
ageranden kan man lära av tidigare misstag och göra egna beräkningar och sätta upp mål
som man anser vara mera adekvata.

7.3.3 Den normativa pelaren och den normativa isomorfismen
Företagets profil är förknippat med både den egna företagskulturen och den bild företaget
ger av sig själv utåt (Powell & DiMaggio, 1991). Samtliga respondenter menar att
nedskrivning av goodwill aldrig ger en positiv signal till intressenterna. En av
respondenterna säger att konsumenterna nog inte reflekterar över eventuella
nedskrivningsprövningar eller ens är medvetna dessa, men för intressenternas del är
trovärdiga nedskrivningsprövningar av goodwill av stort värde. Enligt tidigare forskning
av Godfrey och Koh (2009) påverkas företagets investeringsmöjligheter negativt i
samband med en goodwillnedskrivning. En av respondenterna menade att företagets
möjligheter att hitta viktiga finansiärer och rekrytera kompetent personal till högre poster
kan påverkas negativt av goodwillnedskrivningar.
Enligt Powell och DiMaggio (1991) är utgångspunkten för den normativa isomorfismen
att de flesta företag i en bransch anställer personal med liknande utbildning och
erfarenhet. Då dessa yrkesgrupper också kommer att ingå i professionella nätverk och
samspela med varandra, förstärks den normativa likheten. Informella normer eller
normativ isomorfism som kan ses i avhandlingens empiriska resultat är bl.a. den prestige
som ligger i att företagsledningen vill framstå som legitim samt den negativa inverkan
som en goodwillnedskrivning kan ha på företagets profil. Den normativa isomorfismen
kan ses från de yttre och inre omständigheter som påverkar företaget och bidrar till ökad
homogenitet. De omgivande samhällsnormerna och förväntningarna på företaget kommer
att influera företagsledningens beslut. Beslut som av andra uppfattas som legitima och
trovärdiga är viktiga för företagsledningen (Powell & DiMaggio, 1991).
Samtliga respondenter i företagsintervjuerna ansåg att den bransch de verkar i redan under
flera år varit påverkad av nya samhällsnormer och övergripande förändringar i
69

konsumentbeteende. Respondenterna nämner hälsotrender som inneburit minskad köttoch alkoholkonsumtion och ökad uppmärksamhet för miljöaspekter, som lett till att
företagen i livsmedels- och dryckesbranschen varit tvungna att beakta dessa faktorer i
sina framtidsvisioner. Detta leder till såväl förändring som ökad homogenitet, då
företagen är tvungna att anpassa sig till konsumenternas efterfrågan. I enlighet med den
normativa isomorfismen har företagen i större grad tvingats ta hänsyn till konsumenternas
önskemål, vilket leder till ett mera likformigt produktutbud. Även om företagen inte
erbjuder samma produkter, kommer produktutbudet ändå att behöva anpassas till vad
konsumenterna efterfrågar. Dessa normativa förändringar ingår som egna grupper i de
teoretiska modellerna för avhandlingen. Till de normativa elementen kan nämnas
moraliska och etiska aspekter, lämplighet, sociala och samhälleliga normer och
förväntningar. Det är för företagsledningen viktigt att anpassa sig till dessa för att framstå
som legitima på marknaden.
I figur 4 på följande sida (sida 71) har jag sammanfattat resultatet av den empiriska
undersökningen och delat in respondenternas svar enligt de två teoretiska
institutionaliseringsmodellerna som använts för avhandlingen. I de mittersta rutfälten
finns de tre pelarna/isomorfismerna och i rutfälten längst till höger presenteras resultatet
i sammanfattad form där de institutionaliseringsfaktorer och förändringsfaktorer som
framkommit i avhandlingens empiriska resultat lyfts fram.

70

Figur 4: Sammanfattning av avhandlingens empiriska resultat

(Källa: Nikander, 2021, modellen baserad på avhandlingens resultat)

71

8

AVSLUTANDE DISKUSSION

Syftet med denna studie var att på basis av den empiriska undersökningen studera hur
företag inom livsmedels- och dryckesbranschen utför sina nedskrivningsprövningar av
goodwill och att utifrån Scotts tre pelare samt Powell och DiMaggios tre isomorfismer se
på forskningsresultaten mot en institutionell teoretisk bakgrund. Klassisk ekonomisk teori
utgår från att människan är rationell och vars beteende man tänkte sig kunna förutse. Då
de klassiska ekonomiska teorierna inte lyckades förklara orsak och samband till stora
förändringar inom ekonomins utveckling, uppkom den institutionella teorin som en
utvidgad modell som identifierade flera bakomliggande aspekter.
Undersökningens datamaterial bestod av kvalitativa data i form av expertintervjuer med
tre respondenter som arbetar med nedskrivningsprövningar i tre företag inom livsmedelsoch dryckesbranschen, samt en revisorsintervju med en CGR-revisor. Frågorna i
intervjuguiden

för

revisorsintervjun

och

företagsintervjuerna

är

omsorgsfullt

genomtänkta för att ge svar på avhandlingens forskningsfrågor. På avhandlingens
forskningsfråga rörande hur företagsledningen motiverar de antaganden som
goodwillnedskrivningsprövningar grundar sig på, kan det kort sägas att respondenterna
hade svårt att exakt förklara och motivera vad som ligger till grund för antagandena. I
intervjusvaren kan också en viss osäkerhet hos framför allt två av respondenterna märkas,
vilket kan tyda på en kunskapsbrist hos de som arbetar med nedskrivningsprövningar av
goodwill. Respondenterna var ändå överens om att antagandena i första hand grundar sig
på företagsledningens framtidsvisioner som i sin tur påverkas av både interna indikatorer
så som den egna produktionskapaciteten och företagsledningens tidigare erfarenhet inom
företaget, och externa indikatorer såsom hela branschens utveckling och framtidsutsikter.
Som svar på forskningsfrågan kan också kort sägas att respondenternas inställning till
standarderna som reglerar nedskrivningsprövningarna är förhållandevis positiv och att
respondenterna personligen inte upplevt svårigheter eller problem med tillämpningen av
standarden. Däremot kan även negativa aspekter och sådana delar av standarden som kan
upplevas vara besvärliga eller som öppnar upp för eventuellt utnyttjande av standardens
tolkningsutrymme, utläsas i det empiriska resultatet.

72

På basis av avhandlingens resultat kan flera av de förändringsfaktorer som identifierats i
tidigare forskning och som kan hänföras till institutioner i de teoretiska modellerna
urskiljas. För den tvingande isomorfismen som ingår i den regulativa pelaren finns
förändringsfaktorer som påverkar företagens antaganden som ligger som grund för
nedskrivningsprövningar av goodwill. I resultatet framgick att det förutom själva IFRSregelverket, finns flera tvingande aspekter som exempelvis olika länders eller
affärsområdens nationella lagar, olika länders alkoholbeskattning, Storbritanniens utträde
ur EU, restriktioner i samband med Coronaviruspandemin, tullgränser och förutsättningar
för

Tax-free

försäljning.

konkurrenssituation

Dessa

och

tvingande

framtidsprognoser

isomorfismer
och

påverkar

inverkar

företagets

därmed

på

nedskrivningsprövningarna av goodwill.
Ett härmande beteende som kopplas till den mimetiska isomorfismen, som ingår i den
kultur-kognitiva pelaren, är vanligt förekommande då reglerna och förväntningarna
upplevs som otydliga eller osäkra. I studien framkommer att mimetiskt beteende
förekommer

i

de

fall

då

standarden

inte

ger

tydliga

riktlinjer

för

hur

nedskrivningsprövningen ska gå till i praktiken. I det empiriska resultatet kunde flera
förändringsfaktorer som påverkar företagens antaganden som ligger som grund för
nedskrivningsprövningar av goodwill hänföras till den mimetiska isomorfismen. Här
nämndes jämförande med konkurrerande företag, samt den egna erfarenheten inom
företaget och jämförande med tidigare tillvägagångssätt. Resultatet visar att vid byte av
företagsledning tenderar den nya ledningen att inte agera mimetiskt, utan att snarare byta
strategi vad gäller goodwillvärderingen och ta tillfälle i akt att skriva ner goodwillposten.
Det strider mot den kultur-kognitiva pelarens kännetecken, som bl.a. består av
gemensamma övertygelser, mimetiskt beteende och stöd i samhällskulturen, men däremot
finns tecken på en normativ institution där bibehållandet av den egna prestigen och
företagets anseende är viktigt.
Förändrade samhällsnormer, hälsotrender med minskad kött- och alkoholkonsumtion
som följd och även ökad uppmärksamhet på miljöaspekter, har lett till att företagen i
livsmedels- och dryckesbranschen har varit tvungna att beakta dessa faktorer i de
framtidsvisioner som i sin tur påverkar deras nedskrivningsprövningar. Detta leder till
såväl förändring som ökad homogenitet, då företagen är tvungna att anpassa sig efter

73

konsumenternas efterfrågan. Dessa normativa förändringar ingår som egna grupper i de
teoretiska modellerna för avhandlingen. Till de normativa elementen kan nämnas
moraliska och etiska aspekter, lämplighet, sociala och samhälleliga normer och
förväntningar, och det är för företagsledningen viktigt att anpassa sig till dessa för att
framstå som legitima och trovärdiga.
I avhandlingens svar kan man dra flera paralleller till institutionell teori och identifiera
faktorer som kan kopplas till de teoretiska modeller som används i avhandlingen.
Karikerat kan sägas att Thorstein Veblens sociologiska tankar om institutionell teori ännu
delvis kan urskiljas i att företagsledningen genom sina handlingar och sitt beslutsfattande
vill bibehålla sin prestige i företaget och framstå som legitima för intressenterna. Eftersom
nedskrivningsprövningarna av goodwill för börsnoterade företag styrs och regleras av
IFRS-regelverket, kan det antas att praxisen kring nedskrivningsprövningarna är
densamma oberoende företag, särskilt för företag inom samma bransch. Då
beslutsfattande inte alltid är rationellt heller då det gäller nedskrivningsprövningarna av
goodwill, märks det i avhandlingens resultat att beslutsfattandet även påverkas av faktorer
som är djupt inbäddade i företaget och i samhället.
Trots att urvalet är litet kan man av respondenternas svar tydligt märka att
tillvägagångssätten vid nedskrivningsprövningar av goodwill är olika. I revisorsintervjun
framkom att man i teorin kan bygga upp ett välfungerande regelverk, som sedan är svårt
att tillämpa i praktiken. För att regelverket ska vara användbart för företagen måste de
finnas ett visst tolkningsutrymme, men samtidigt är det just den balansgången mellan
tolkningsutrymme och för stor subjektivitet som kan öka risken för manipulering eller
felanvändning av regelverket. Resultatet för avhandlingen visar att standarderna
efterföljs, men att det utrymme för subjektiva bedömningar som standarderna ger,
utnyttjas i de företag som deltagit i studien. North (2005) menar att de formella
regelverken, som i det här fallet utgör den tvingande isomorfismen eller den regulativa
pelaren, lätt kan förändras av politiska eller rättsliga institutioner, medan de informella
normerna som är djupt rotade i företagets och samhällets sociala struktur ofta fungerar
som informella begränsningar. Sådana sedvanor, traditioner och beteendenormer som
ligger djupt inbäddade i organisationen är ofta mera motståndskraftiga än vad tvingande
politiska eller rättsliga ingripanden är.

74

8.1 Avhandlingens begränsningar och förslag till fortsatt forskning
Syftet med avhandlingen var att undersöka hur utvalda företag inom livsmedels- och
dryckesindustrin går tillväga då de utför sina nedskrivningsprövningar av goodwill och
huruvida det skett en institutionalisering inom dessa börsnoterade bolag. Urvalet den
empiriska delen av avhandlingen har bestått av en revisor och tre finländska företag
verksamma inom samma bransch. Då urvalet är litet innebär det att resultat för studien
inte tydligt går att generalisera och tillämpa på andra företag eller branscher. Många av
framförallt de yttre faktorerna som bidrar till institutionalisering i de studerade företagen,
kan antas gälla även för hela livsmedels- och dryckesbranschen och därför kan man anta
att resultatet till viss del även går att tillämpa på de övriga företagen i branschen. Studien
har bidragit med att identifiera faktorer som påverkar nedskrivningsprövningar av
goodwill i företag inom livsmedels- och dryckesbranschen och strukturera dessa faktorer
enligt modeller för den institutionella teorin. Resultatet har delats in enligt modellen om
de

tre

pelarna

och

de

tre

isomorfismerna

som

ligger

som

grund

för

institutionaliseringsteori.
Avhandlingens resultat ger upphov till flera intressanta undersökningsområden. För att
vidare förbättra förståelsen kring just institutionaliseringen av redovisningsfunktioner,
såsom nedskrivningsprövningar av goodwill, skulle det vara av intresse att utföra en
studie med ett större undersökningssampel. Trots att man i en kvalitativ intervju inte avser
att uppnå ett allmängiltigt resultat, skulle ett större urval öka studiens trovärdighet och
validitet. I resultatet kunde tydligt påvisas en institutionalisering och därför skulle det
vara av intresse att utvidga undersökningsområdet också till andra redovisningsfunktioner
i företag.
Av resultatet kan man utläsa att revisorerna har en central roll, både som granskare och
rådgivare vid goodwillredovisningen. Det skulle vara givande att utföra en mera
omfattande studie där revisorernas perspektiv är i fokus och se på detta utgående från ett
institutionaliseringsperspektiv. Studiens fokus ligger på företag verksamma inom samma
bransch för att se vilka branschspecifika aspekter som påverkat institutionaliseringen. Ett
område för vidare forskning kunde vara att undersöka hur institutionalisering mellan olika
branscher ser ut, om dessa har olika särdrag och på vilket sätt förändring eller varaktighet
påverkar graden av institutionalisering.
75

KÄLLOR
AbuGhazaleh, N. M., Al‐Hares, O. M. & Roberts, C. (2011) Accounting discretion
in goodwill impairments: UK evidence. Journal of International Financial
Management & Accounting, 22(3), 165-204.
Ahrne G. & Svensson P. (2015) Kapitel 1. Kvalitativa metoder i samhällsvetenskapen, ur
Ahrne, G. & Svensson, P. (Red.). Handbok i kvalitativa metoder. Liber Ab.
Stockholm
Alvesson M. & Sköldberg K. (2017) Tolkning och reflektion - Vetenskapsfilosofi och
kvalitativ metod. Studentlitteratur, Lund.
Aschfalk-Evertz, A., & Rüttler O. (2013) Goodwill impairment testing according to IFRS
in the United Kingdom: An empirical analysis of the discount rates used by the
thirty largest FTSE 100 companies Working Paper. (No. 75).
Barley, Stephen R. & Tolbert, Pamela S. (1997) “Institutionalization and Structuration:
Studying the Links between Action and Institution” i: Oganization Studies, 18:
93-117.
Bryman A. & Bell E. (2011) Business research methods. Oxford University Press,
3rd ed.
Carlin, T. M., & Finch, N. (2009) Discount rates in disarray: Evidence on flawed goodwill
impairment testing. Australian Accounting Review, 19(4), 326-336.
Carlin, T.M. and Finch, N. (2010) Evidence on IFRS goodwill impairment testing by
Australian and New Zealand firms. Managerial Finance, 36(9), pp.785-798.
Chambers, D. & Finger, C. (2011) Goodwill non-impairments. The CPA Journal,
2011(2), 38-41.

76

Chambers, D. (2010) i Chambers, D. & Finger, C. (2011) Goodwill non-impairments.
The CPA Journal, 2011(2), 38-41.
Dacin, M., Goodstein, J. & Richard Scott, W. (2002) Institutional theory and institutional
change: Introduction to the special research forum. Academy of management
journal, 45(1), 45-56.
Deegan, C. & Unerman, J. (2011) Financial Accounting Theory. McGraw- Hill
Education.
Eklöv, G. (2001) Auditability as interface: negotiation and signification of intangibles.
Doctoral dissertation, School of Business, Stockholm University.
Eriksson-Zetterquist, U. & Ahrne, G. (2015) Kapitel 3. Intervjuer ur Ahrne, G. &
Svensson, P. (Red.). Handbok i kvalitativa metoder. Liber Ab. Stockholm.
Gallego, I. & Rodríguez, L. (2005) Situation of intangible assets in Spanish firms: an
empirical analysis. Journal of Intellectual Capital, 6(1), 105-126.
Gauffin B. & Nilsson S-A. (2020) Rörelseförvärv enligt IFRS 3. Tidningen Balans, 29(1)
Hämtad ur:
https://www.tidningenbalans.se/wpcontent/uploads/2020/01/R%C3%B6relsef%C3%B6rv%C3%A4rv-enligt-IFRS3-fjortonde-%C3%A5ret-%E2%80%93-sp%C3%A4nningen-stiger-vadkommer-i-IASBs-diskussionsrapport.pdf
Godfrey, J. M. & Koh, P. (2009) Goodwill impairment as a reflection on investment
opportunities, Accounting & Finance 49(1), 117,140.
Gu, F. & Wang, W. (2005) Intangible assets, information complexity, and analysts’
earnings forecasts. Journal of Business Finance & Accounting, 32(9‐10), 16731702.

77

Guba E. G. & Lincoln Y. S. (1994) i Bryman A. & Bell E. (2011) Business research
methods. Oxford University Press, 3rd ed.
Granlund M. & Lukka K. (1998) It’s a small world of management accounting practices.
Journal of Management Accounting Research. Sarasota 10: 153-179.
Hassine, N. M., & Jilani, F. (2017) Earnings Management Behavior with Respect to
Goodwill Impairment Losses under IAS 36: The French Case. International
Journal of Academic Research in Accounting, Finance and Management
Sciences, 7(2), 177-196.
Hayn, C. & Hughes, P. J. (2006) Leading indicators of goodwill impairment. Journal of
Accounting, Auditing & Finance, 21(3), 223-265.
Healy, P. M., & Wahlen, J. M. (1999) A review of the earnings management literature
and its implications for standard setting. Accounting horizons, 13(4), 365-383.
Hedlund S. (2007) Institutionell teori - Ekonomiska aktörer, spelregler och
samhällsnormer. Studentlitteratur.Lund.
International Accounting Standards Board (2004) Basis for conclusions on IFRS 3
Business Combinations. Hämtad ur:
https://library.croneri.co.uk/cch_uk/iast/ifrs3-basis-200801
International Accounting Standards Board (2015) Post-implementation Review of IFRS
3 Business Combinations. Hämtad ur:
https://www.ifrs.org/projects/completed-projects/2015/pir-of-ifrs-3-businesscombinations/#meetings
Johnson, L. T., & Petrone, K. R. (1998) Commentary: is goodwill an asset? Accounting
horizons, September 12(3).
Järvenpää, M. (2009) The institutional pillars of management accounting function.

78

Journal of Accounting & Organizational Change. 5(4): 444-471.
Kothari, C. R. (2014) Research Methodology: Methods and Techniques. Published by
New Age International (P) Ltd.
KPMG. (2014) Who cares about goodwill impairment? A collection of stakeholder views.
KPMG International Standards Group.
Kvale S. & Brinkmann S. (2017) Den kvalitativa forskningsintervjun. Studentlitteratur
Ab Lund.
Lhaopadchan, S. (2010) Fair value accounting and intangible assets: Goodwill
impairment and managerial choice. Journal of Financial Regulation and
Compliance, 18(2),120-130.
Li, K. & Sloans, R. (2009) Chambers, D. & Finger, C. (2011) Goodwill non-impairments.
The CPA Journal, 2011(2), 38-41.
Marton, J., Lumsden, M., Lundqvist, P., Pettersson A. K. & Rimmel G. (2010) IFRS- i
teori och praktik. Andra upplagan, Bonnier Ab. Stockholm.
Mauno H. (10.10.2020) Elintarvikealalla yrityskauppoja on solmittu ahkerasti –
Koronakoomasta heräillään ympäri maailmaa. Hämtad ur:
https://www.kauppalehti.fi/uutiset/elintarvikealalla-yrityskauppoja-on-solmittuahkerasti-koronakoomasta-heraillaan-ympari-maailmaa/14ef9aaf-a96a-4c90afce-d12d49ce3748
North, D. (2005) Understanding the Process of Economic Change. Princeton; Oxford:
Princeton University Press.
Nurunnabi, M. (2015) Tensions between politico‐institutional factors and accounting
regulation in a developing economy: insights from institutional theory. Business
Ethics: A European Review, 24(4), 398-424.

79

Petersen, C., & Plenborg, T. (2010) How do firms implement impairment tests of
goodwill? Abacus, 46(4), 419-446.
Powell W. & DiMaggio P. (ed.) (1991) The New Institutionalism in Organizational
Analysis. The University of Chicago Press. Chicago, United States of America.
Power, M. (2001) Imagining, measuring and managing intangibles. Accounting,
Organizations and Society, 26(7-8), 691-693.
Ramanna, K. & Watts, R. L. (2010) i Chambers, D. & Finger, C. (2011) Goodwill nonimpairments. The CPA Journal, 2011(2), 38-41.
Ramanna, K. & Watts, R. L. (2012) Evidence on the use of unverifiable estimates in
required goodwill impairment. Review of Accounting Studies, 17(4), 749-780.
Rennstam J., Ahrne, G. & Wästerfors D. (2016) Kapitel 15. Att analysera kvalitativt
material, ur Ahrne, G. & Svensson, P. (Red.). Handbok i kvalitativa metoder.
Liber Ab. Stockholm.
Saastamoinen, J. & Pajunen, K. (2016) Management discretion and the role of the stock
market in goodwill impairment decisions-evidence from Finland. International
Journal of Managerial and Financial Accounting, 8(2), 172-195.
Selznick P. (1957) i Scott, W. R. (2008) Institutions and Organizations: Ideas and
Interests, 3rd ed. Sage Publications, Los Angeles, CA.
Schatt, A., Doukakis, L., Bessieux-Ollier, C., & Walliser, E. (2016) Do goodwill
impairments by European firms provide useful information to investors?
Accounting in Europe, 13(3), 307-327.
Scott, W. R. (2008) Institutions and Organizations: Ideas and Interests, 3rd ed. Sage
Publications, Los Angeles, CA.

80

Seymour, D. (1992) Marknadsundersökning med kvalitativa metoder, IHM Förlag,
Göteborg.
Sveiby K-E. (1995) Kunskapsflödet, Organisationens immateriella tillgångar. Werner
Söderström OY. Borgå.
Troberg, P. (2013) IFRS NOW–In the light of US GAAP and Finnish practices. Helsinki:
KHT-Media. Helsingfors.
Trost J. (2005) Kvalitativa intervjuer, Studentlitteratur, Lund.
Tsamenyi, M., Cullen, J. & González, J. M. G. (2006) Changes in accounting and
financial information system in a Spanish electricity company: A new institutional
theory analysis. Management Accounting Research, 17(4), 409-432.
Uzma, S. H. (2011) Challenges of Reporting Intangible Assets in Financial Statements.
IUP Journal of Accounting Research & Audit Practices, 10 (4), 28-38.
Wayman, R. (2002) Impairment charges: the good, the bad and the ugly. Hämtad ur:
https://www.investopedia.com/investing/impairment-charges/
Wines, G., Dagwell, R., & Windsor, C. (2007) Implications of the IFRS goodwill
accounting treatment. Managerial Auditing Journal, 22(9), 862-880.
Yin, R. K. (2016) Qualitative research from start to finish. 2 uppl. New York: The
Guilford Press.
YTN-De högre tjänstemännen. Hämtad ur:
https://ytn.fi/sv/tes-och-kontraktsarbete/avtalsbranscher/livsmedelsbranschen/

81

Använda standarder:
FAS 141- (2001) Business Combinations. Original Pronouncements as Amended.
Utgivare: Financial Accounting Standards Board
IFRS 3 (2004)- Business Combinations. Utgivare: International Accounting Standards
Board
IFRS 36 (2004)- Impairment of Assets. Utgivare: International Accounting Standards
Board
IFRS 38-(2004) Intangible Assets. Utgivare: International Accounting Standards Board

82

Bilaga 1 - Intervjuguide för pilotintervju
Respondenternas rättigheter:
-

Rätten att vara anonym

-

Rätten att avsluta intervjun när som helst

Allmänna frågor om goodwill
1. Vilka aktuella problem upplever du att det finns i revisionsbranschen gällande
goodwill?
2. Hur går granskningen av en goodwillpost till i praktiken?
3. Vad upplever du att är det mest utmanande med granskning av företag med stora
goodwillposter?
4. Vilken bransch/vilka företag tror du kunde vara intressanta att titta närmare på,
som

antingen

kanske

skulle

behöva

eller

som

har

gjort

stora

goodwillnedskrivningar under de senaste åren? Eller på annat sätt kan ha en
komplicerat förhållande till goodwill.
5. Hur tycker du ett idealiskt sätt att redovisa goodwill skulle se ut för att underlätta
granskningen av posten?
Frågor relaterade till IFRS-standarderna som reglerar goodwill
6. Tycker du att eventuella nedskrivningar av goodwill ger en mera rättvis bild av
tillgångens värde än vad avskrivning gör?
7. Anser du att goodwillredovisningen (nedskrivningsprövningar) under IFRS
lockar till resultatmanipulering? Isf. på vilket sätt och i vilka situationer?
Frågor relaterade praktiska problem
8. På vilket sätt kan en revisor försäkra sig om att ha tillräcklig kunskap för att kunna
värdera goodwill som en tillgång?
9. Anser du att du är tillräckligt insatt i olika värderingsmetoder för att kunna avgöra
om värderingen av goodwill är korrekt?
10. Vilka tycker du är de vanligaste orsakerna till att goodwill minskar i värde och
bör nedskrivas?

83

Bilaga 2a - Intervjuguide på svenska
Respondenternas rättigheter:
-

Rätten att vara anonym

-

Rätten att avsluta intervjun när som helst

Kort om avhandlingen:
Avhandlingen söker svar på hur företag som använder IFRS-standarden värderar sin
goodwill i samband med den årliga nedskrivningsprövningen. Vidare söker avhandlingen
svar på hur företag motiverar sina antaganden gällande nedskrivningsprövningen i och
med det utrymme för subjektiva bedömningar som IAS 36- och IFRS 3-standarderna
medför.
Respondenten
1. Berätta kortfattat
a. Hur länge har du jobbat inom företaget?
b. Vad är dina huvudsakliga arbetsuppgifter?
c. På vilket sätt är du delaktig i nedskrivningsprövningarna i företaget. Vilka
är dina uppgifter/din roll i dessa.
Företaget
2. Kan du berätta lite allmänt om företaget?
a. Vad är er huvudsakliga verksamhet?
b. Hur ser er verksamhetsomgivning/branschen ut?
c. Har ert företag skrivit ner goodwill?
Frågor relaterade till företagets nedskrivningsprövningar och värderingsprocess
3. Hur ser värderingsprocessen ut då det gäller nedskrivningsprövningen av
goodwill?
4. Då IFRS inte ger några tydliga riktlinjer för hur nedskrivningsprövningen ska
göras, vilka hjälpmedel (tidigare erfarenhet, riktlinjer från IFRS, rådgivning av
revisorer, jämförande men konkurrerande företag mm.) använder ert företag då
nedskrivningsprövning av goodwill görs?
5. Hur har värderingsprocessen förändrats över tid?
84

6. Hur mycket tid används till den årliga nedskrivningsprövningen?
7. Tar ni hjälp av utomstående parter vid nedskrivningsprövningen? Om ja, i så fall
vilka?
8. Vilka

interna

och

externa

indikatorer

påverkar

er

beräkning

av

återvinningsvärdet?
9. Hur bestämmer ni vilken diskonteringsränta som ska användas vid
nedskrivningsprövningen?
10. Hur bedömer ni framtida kassaflöden?
11. Hur avgränsar ni kassagenererande enheter?
Frågor relaterade till IFRS-standarderna som reglerar goodwill
12. Vad anser ni om avsnittet om goodwillvärdering i regelverket IFRS? Vilka föroch nackdelar finns det med nedskrivningsprövning i jämförelse med tidigare
avskrivning?
13. Har ni stött på några utmaningar med tillämpningen av IAS 36?
14. Hur tycker du att IFRS har inverkat på jämförbarheten företag emellan?
15. Anser du att en nedskrivningsprövning är tillförlitlig? Om inte, på vilket sätt
skulle man kunna öka tillförlitligheten?
16. Vad anser du om att goodwill inte kan skrivas upp igen då man inom företaget
valt att skriva ner goodwill?
17. Finns det en risk för att företag undviker att skriva ner goodwill i hopp om att
kunna försvara värdet igen inom de kommande åren?
18. Tror du att bilden av företaget påverkas negativt av nedskrivningar?
19. Har du någonting att tillägga angående goodwill eller nedskrivningsprövningarna
av goodwill?

85

Bilaga 2b - Intervjuguide på finska
Haastatteluopas
Vastaajan oikeudet
Oikeus olla anonyymi
Oikeus keskeyttää haastattelu milloin tahansa
Lyhyesti tutkimuksesta
Pro gradu-tutkimuksen tavoite on selvittää, miten yrityksiä, joiden tilinpäätökset tehdään
IFRS-standardin mukaisesti arvioivat liikearvonsa arvonalentumistestien yhteydessä.
Lisäksi tutkimuksessa tarkastellaan kuinka liikearvon arvonalentumistestauksen
yhteydessä tehdyt oletukset ovat perusteltuja IAS 36- ja IFRS 3-standardin mukaisesti,
ottaen huomioon standardin subjektiivisen soveltamisen.
Vastaaja
1. Kerro lyhyesti itsestäsi
a. Kuinka kauan olet työskennellyt yrityksessä?
b. Mitkä ovat sinun pääsääntöiset työtehtäväsi?
c. Kuinka olet mukana liikearvoon ja sen arvonalentumistestiin liittyvissä
asioissa? Mikä on roolisi siinä/niissä?
Yritys
2. Voitko kertoa lyhyesti yrityksestä?
a. Mikä on teidän pääsääntöinen toimintanne?
b. Miltä yrityksen toimintaympäristö/yritysala näyttää?
c. Onko yrityksessänne tehty liikearvon alaskirjoitusta?
Arviointiprosessi
3. Miltä arviointiprosessi näyttää liikearvon arvonalentumistestauksen yhteydessä?
4. Ottaen huomioon, että IFRS ei tarjoa suoraviivaisia ohjeistuksia siitä, miten
arvonalentumistestausta tulisi suorittaa, mitä apuvälineitä (aiempi kokemus,

86

IFRS-ohjeet, tilintarkastajien neuvonta, kilpailevien yrityksen vertailu jne.) teillä
on käytössä liikearvon arvonalentumistestin suorittamisen yhteydessä?
5. Miten arviointiprosessi on muuttunut ajan myötä?
6. Miten paljon aikaa käytätte vuotuisten arvonalentumistestauksen toteuttamiseen?
7. Käytättekö ulkopuolisten tahojen apua

arvonalentumistestauksessa?

Jos

vastauksesi on kyllä, niin mitkä ja mikä on niistä tärkein?
8. Mitkä sisäiset ja ulkoiset indikaattorit vaikuttavat kerrytettävissä olevan
rahamäärän arvon laskemiseen?
9. Miten diskonttauskorkoa on määritelty?
10. Miten arvioitte tulevaisuuden kassavirrat?
11. Miten rahavirtaa tuottavat yksiköt määritellään?
IFRS
12. Mitä mieltä olet IFRS-standardin soveltamisohjeista liittyen liikearvoon? Mitkä
ovat arvonalentumistestauksen edut ja haitat verrattuna aikaisempiin liikearvon
poistoihin?
13. Oletteko kohdanneet haasteita yrityksessä IAS 36 standardin soveltamisessa?
14. Mitä

mieltä

olet

IFRS-standardin

vaikutuksista

yritysten

väliseen

vertailukelpoisuuteen?
15. Onko arvonalentumistestaus mielestäsi luotettava?
16. Mitä mieltä olet siitä, että liikearvon alaskirjausta ei voida peruuttaa?
17. Miten luulet, että liikearvon alaskirjaus vaikuttaa yrityksen imagoon?
18. Onko sinulla jotain lisättävää liikearvon arvonalentumistestauksen liittyen tai
muuten vaan jotain lisättävää?

87

Bilaga 3a: Följebrev på svenska
Hej,
Jag studerar redovisning vid fakulteten för samhällsvetenskaper och ekonomi på Åbo
Akademi. Jag är i slutskedet av mina studier och skriver min Pro gradu-avhandling om
värderingen av goodwill i samband med nedskrivningsprövning. Syftet med
avhandlingen är att undersöka hur börsnoterade företag värderar sin goodwillpost i
samband med de årliga nedskrivningsprövningarna, samt hur de antaganden som görs i
samband med värderingen av goodwill motiveras i enlighet med det utrymme som ges
inom ramen för standarden IFRS 3.
För insamlande av empiriskt material har jag valt börsnoterade företag som är verksamma
inom livsmedels- och dryckesbranschen. Ert företag skulle passa bra in i min
undersökning och jag undrar därför om någon som är insatt i nedskrivningsprövningarna
av goodwill (t.ex. företagets interna revisor), har intresse av att ställa upp på en intervju.
Intervjun beräknas ta ca en timme. Om ni är intresserade så återkommer jag med
intervjufrågorna.
Om du inte är rätt person att svara på detta mail, ber jag dig vänligen vidarebefordra
brevet.
Med vänlig hälsning,
Rebecka Nikander

88

Bilaga 3b: Följebrev på finska
Hei,
Opiskelen yhteiskuntatieteiden ja kauppatieteiden tiedekunnassa Åbo Akademissa ja olen
loppuvaiheessa opinnoissani. Kirjoitan Pro gradu-tutkielman liikearvosta ja tarkoituksena
on selvittää, miten pörssiyhtiöt arvioivat liikearvonsa vuotuisten arvonalentumistestien
yhteydessä, sekä kuinka liikearvon arvonalentumistestin yhteydessä tehdyt oletukset ovat
perusteltuja IFRS 3-standardin puitteissa annetun soveltamisalan mukaisesti.
Empiirisen aineiston kohteeksi olen valinnut pörssiyhtiöitä, jotka toimivat ruoka- ja
juomateollisuuden alalla. Yrityksenne sopisi erinomaisesti tutkimukseen, joten haluaisin
mielelläni

haastatella

henkilöä,

joka

on

perehtynyt

yrityksenne

liikearvon

arvonalentumistesteihin (esimerkiksi yhtiön sisäinen tarkastaja). Haastatteluun tulisi
varata noin tunti aikaa. Mikäli olette kiinnostuneita osallistumaan tutkimukseen, toimitan
haastattelukysymykset teille.
Mikäli et ole oikea henkilö vastaamaan tähän sähköpostiviestiin, voisitteko ystävällisesti
toimittaa viestini eteenpäin.
Ystävällisin terveisin,
Rebecka Nikander

89

