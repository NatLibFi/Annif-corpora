Sonja Kotakallio

Behörighets- och kompetenskrav för chefsposter vid
allmänna bibliotek –
en granskning av den nya bibliotekslagens påverkan på platsannonser
2017–2020

Pro gradu-avhandling i informationsvetenskap
Handledare: Eeva-Liisa Eskola och Anu
Ojaranta
Fakulteten för samhällsvetenskaper och
ekonomi
Åbo Akademi
Åbo 2021

ÅBO AKADEMI – FAKULTETEN FÖR SAMHÄLLSVETENSKAPER OCH
EKONOMI
Abstrakt för avhandling pro gradu
Ämne: Informationsvetenskap
Författare: Sonja Kotakallio
Arbetets titel: Behörighets- och kompetenskrav för chefsposter vid allmänna bibliotek –
en granskning av den nya bibliotekslagens påverkan på platsannonser 2017–2020
Handledare: Eeva-Liisa Eskola
Handledare: Anu Ojaranta
Abstrakt:
Målet med undersökningen var att granska hur den nya lagen om allmänna bibliotek
(1492/2016) påverkade de behörighets- och kompetenskrav som ställdes i platsannonser i vilka
man sökte chefer till allmänna bibliotek. Eftersom den nya bibliotekslagen inte längre ställer
samma krav på studier i informationsvetenskap som tidigare lagstiftning var syftet att
undersöka huruvida den nya lagens krav på behörighet avspeglades i annonserna. Dessutom
granskades hurdana kompetenskrav annonserna innehöll. Undersökningen går ut på att granska
platsannonser mellan 2017–2020 och ur dem identifiera vilka behörighetskrav och vilka
kompetenskrav som ställs då man söker personer till chefspositioner vid allmänna bibliotek
eller hela det kommunala biblioteksväsendet. Tidigare studier har bland annat identifierat
kommunikationsfärdigheter, nytänkande och ledarskap som centrala kompetenser för chefer vid
bibliotek.
Källmaterialet utgjordes av platsannonser som hade publicerats i Fackkalendern på
www.biblioteken.fi (kirjastot.fi). Sammanlagt granskades 110 platsannonser. Undersökningen
begränsades till att gälla annonser i vilka man rekryterade chefer. En skillnad mellan chefer för
hela det kommunala biblioteksväsendet och chefer för ett enskilt bibliotek gjordes också. I den
här undersökningen kallades de sistnämnda mellanchefer. För att analysera platsannonserna
gjordes en kvalitativ innehållsanalys där materialet kodades och kategoriserades manuellt.
Kategoriseringen gjordes beträffande lediganslagna chefspositioner, behörighetskrav samt
kompetenskrav.
Undersökningen visade att majoriteten av platsannonserna hänvisade till den nya
bibliotekslagen och dess behörighetskrav. Nästan lika många annonser hänvisade dock till
biblioteksförordningen från år 2013. Skillnaden berodde på om man sökte chef för hela det
kommunala biblioteksväsendet eller mellanchef. Samarbetsförmåga var den kompetens som
krävdes allra mest, medan kravet på erfarenhet av biblioteksarbete minskade. Studier i
informationsvetenskaper krävs inte i annonser där man söker chef för hela det kommunala
biblioteksväsendet, men nog i annonser där man söker mellanchef. Det finns också en skillnad
på vilka kompetenser förutom samarbetsförmåga som krävs i annonserna. För chefer för hela
det kommunala biblioteksväsendet krävs chefsegenskaper, medan det av mellanchefer förutsätts
färdigheter och vilja att utveckla.
Nyckelord: lag om allmänna bibliotek, nya bibliotekslagen, platsannonser, behörighetskrav,
kompetenskrav, bibliotekschef, ledarskap
Datum: 25.4.2021
Sidoantal: 63

i

Innehåll
TABELLER ...................................................................................................................... 2
1.

INLEDNING ............................................................................................................. 3

2.

ÄMNE OCH FORSKNINGSFRÅGOR ................................................................... 4
2.1

Den nya lagen om allmänna bibliotek............................................................... 4

2.2

Forskningsfrågor ............................................................................................... 7

2.3

Begreppsdefinitioner ......................................................................................... 7

3.

TIDIGARE FORSKNING ........................................................................................ 9

4.

BEHÖRIGHETSKRAV OCH KOMPETENSKRAV ............................................ 15

5.

4.1

Behörighetskraven förr.................................................................................... 15

4.2

Behörighetskraven i den nya lagen om allmänna bibliotek ............................ 18

4.3

Behörighetskraven vid vetenskapliga bibliotek .............................................. 20

4.4

Bibliotekarieprofessionen ............................................................................... 22

4.5

Kompetenser ................................................................................................... 23

METOD OCH MATERIAL ................................................................................... 27
5.1

Platsannonser .................................................................................................. 28

5.2

Undersökningens empiriska material .............................................................. 29

5.3

Innehållsanalys av materialet .......................................................................... 31

6. RESULTAT ................................................................................................................ 34

7

6.1

Kompetenshelheter i platsannonserna ............................................................. 34

6.2

Platsannonserna år 2017 .................................................................................. 36

6.3

Platsannonserna år 2018 .................................................................................. 39

6.4

Platsannonserna år 2019 .................................................................................. 41

6.5

Platsannonserna år 2020 .................................................................................. 43

6.6

Översikt över kompetenskraven i platsannonserna ......................................... 45

6.7

Platsannonserna vid övriga bibliotek 2017–2020 ........................................... 46

DISKUSSION ......................................................................................................... 48
7.1

Avslutning ....................................................................................................... 55

7.2

Framtida forskning .......................................................................................... 56

KÄLLOR OCH LITTERATUR ..................................................................................... 58

i

Tabeller
Tabell 1 Behörighetskrav i annonserna år 2017................................................................37
Tabell 2 Kompetenskrav i annonserna år 2017.................................................................38
Tabell 3 Behörighetskrav i annonserna år 2018................................................................40
Tabell 4 Kompetenskrav i annonserna år 2018.................................................................40
Tabell 5 Behörighetskrav i annonserna år 2019................................................................42
Tabell 6 Kompetenskrav i annonserna år 2019.................................................................42
Tabell 7 Behörighetskrav i annonserna år 2020 (januari–april)........................................44
Tabell 8 Kompetenskrav i annonserna år 2020 (januari–april).........................................44

2

1. Inledning
Bibliotekstjänsterna är en av de tjänster som finländarna uppskattar högt när det gäller
kommunal service. Bibliotekstjänsterna har många gånger placerat sig på första plats i
jämförelse med andra kommunala tjänster (Pekola-Sjöblom, 2017, s. 5). Finländarna
besöker biblioteken, inte enbart för att låna böcker, utan också för att tillbringa tid, träffa
vänner eller delta i verksamhet som biblioteken ordnar (De allmänna bibliotekens
användarenkät 2018).
År 2016 lade regeringen fram en proposition om en ny lag om allmänna bibliotek1.
Behovet av en ny lag motiverades bland annat med en förändrad verksamhetsmiljö för
biblioteken bland annat i och med en ökad digitalisering (RP 238/2016 rd). I början av år
2017 trädde den nya lagen om allmänna bibliotek (1492/2016) i kraft. I och med den nya
lagen specificerades bibliotekens roll eftersom de allmänna bibliotekens uppgifter och
betydelse har genomgått stora förändringar under de senaste årtiondena. Den gamla
bibliotekslagen (904/1998) avspeglade inte längre den verksamhet de allmänna
biblioteken bedrev.
Den nya bibliotekslagen förändrade också de behörighetskrav som ställs för de anställda
på bibliotek. Tidigare fanns det noggranna bestämmelser om behörighetskraven, men de
luckrades upp i och med den nya lagen. Målet med denna undersökning är därför att
noggrannare granska hur den nya lagen om allmänna bibliotek har påverkat de krav som
ställs då man rekryterar ny personal till de allmänna biblioteken. Dessutom granskas
också vilka kompetenser som krävs.
Granskningen sker genom att analysera platsannonser som har publicerats efter att den
nya bibliotekslagen trädde i kraft. Vilka behörighets- och kompetenskrav innehåller de
platsannonser som har publicerats? Syns den nya lagens minskade krav i
platsannonserna? Denna studie begränsas till att gälla platsannonser för ledaruppgifter.
Det är också intressant att granska dessa annonser med tanke på att studier i
informationsvetenskaper inte längre krävs för alla chefsuppdrag vid bibliotek.

1

I detta arbete används även begreppet ”nya bibliotekslagen” när lagen om allmänna bibliotek 1492/2016
avses.

3

2. Ämne och forskningsfrågor
Det finska biblioteksnätverket består av allmänna bibliotek, Nationalbiblioteket,
vetenskapliga bibliotek, statliga bibliotek med specialuppgifter och skolbibliotek.
Kommunerna har ansvar för de allmänna bibliotekens verksamhet. Till de vetenskapliga
biblioteken

räknas

universitetsbiblioteken,

yrkeshögskolornas

bibliotek,

olika

specialbibliotek och Nationalbiblioteket. Bibliotek i anknytning till olika museer eller
samfund är exempel på specialbibliotek. (Undervisnings- och kulturministeriet, s.a.).
År 2020 fanns det 280 huvudbibliotek i Finland. Samma år hade de allmänna biblioteken
närmare två miljoner låntagare. De fysiska biblioteksbesöken uppgick till över trettiofem
miljoner. Jämfört med tidigare år var detta en betydlig minskning, vilket förklaras med
att coronapandemin tidigt stängde biblioteken på våren 2020. De virtuella besöken ökade
däremot, vilket har varit trenden redan under en längre tid. Likaså ökade utlåningen av eböcker och annat elektroniskt material. (Statistik för allmänna biblioteken i Finland,
2021).
De allmänna bibliotekens verksamhet är lagstadgad och den nya lagen om allmänna
bibliotek (1492/2016) trädde i kraft år 2017. Likaså finns det lagar gällande de statliga
biblioteken med specialuppgifter (638/1996; 1078/1988). Dessa är Depåbiblioteket och
Celia, biblioteket för synskadade. I universitetslagen (558/2009) finns bestämmelser om
Nationalbiblioteket och dess uppgifter. Däremot är de övriga bibliotekens verksamhet
inte lagstadgad på samma sätt.

2.1

Den nya lagen om allmänna bibliotek

Den nya lagen om allmänna bibliotek trädde i kraft 1.1.2017. Syftet med den nya lagen
är bland annat att främja tillgången till information, aktivt medborgarskap samt likvärdiga
möjligheter till bildning och kultur. För att uppnå de syften som finns fastslagna i lagen
ska bibliotekets verksamhet grunda sig på gemenskap och kulturell mångfald. Enligt den
nya bibliotekslagen är det kommunens uppgift att ansvara för biblioteksverksamheten.
Kommunen kan ordna bibliotekstjänsterna på många sätt: ensam, i samarbete med andra
kommuner eller på något annat sätt. (Lag om allmänna bibliotek 1492/2016).

4

Den dåvarande regeringen (Juha Sipiläs regering 2015–2019) motiverade i sin
proposition till riksdagen behovet av en ny bibliotekslag bland annat med att
verksamhetsmiljön för de allmänna biblioteken hade förändrats och skulle komma att
förändras i framtiden. Enligt motiveringarna var biblioteken inte enbart till för att skaffa
information, utan biblioteken användes också som samlingspunkter och för att utöva
fritidsintressen. (RP 238/2016 rd).
I propositionen definierades det allmänna biblioteket som ”tillgängligt för alla och en
plats och ett rum som är öppet för alla och både erbjuder tillgång till mångsidig
information och kulturinnehåll och stöder individers och gemenskapers verksamhet i det
civila samhället” (RP 238/2016 rd). Det allmänna biblioteket sågs som ett sätt att bidra
till aktivt medborgarskap, demokrati och livslångt lärande.
I den tidigare bibliotekslagen stadgades ingenting om bibliotekets uppgifter, men den nya
lagen definierar däremot bibliotekets uppgifter. Enligt lagen ska ett allmänt bibliotek:
1) erbjuda tillgång till material, information och kulturellt innehåll,
2) tillhandahålla en mångsidig och tidsenlig samling,
3) främja läsning och litteratur,
4) tillhandahålla informationstjänster, handledning och stöd vid
inhämtning och användning av information och för att främja en
mångsidig läskunnighet,
5) erbjuda lokaler för lärande, fritidsintressen, arbete och
medborgarverksamhet,
6) främja en samhällelig och kulturell dialog.
Förutom dessa uppgifter kan ett allmänt bibliotek också ha riksomfattande eller regionala
utvecklingsuppdrag samt särskilda uppgifter. För att kunna sköta dessa lagstadgade
uppgifter måste ett allmänt bibliotek, enligt lagen, ha ”ändamålsenliga lokaler, modern
utrustning samt en tillräcklig och kunnig personal.” (1492/2016).
I den nya bibliotekslagen har behörighetskraven för personalen förändrats. Bakgrunden
till dessa förändringar hittas i den dåvarande regeringens regeringsprogram som ville
avstå från detaljerade behörighetskrav för kommunalt anställda (Statsrådets kansli, 2015).
I stället betonades kompetensernas betydelse. I regeringens proposition motiverades de
förändrade behörighetskraven för anställda på allmänna bibliotek med de uppgifter som

5

i den nya lagen tillskrevs biblioteken och med de kompetenser som förutsattes av
personalen. Därför var personalstrukturen inte lika noggrant definierad som i den tidigare
lagen och förordningarna. Även jämlikhet mellan könen var en motivering till de
förändrade

behörighetskraven.

Enligt

motiveringarna

i

propositionen

var

biblioteksbranschen kvinnodominerad och de förändrade behörighetsvillkoren kunde
leda till att de som anställdes som sakkunniga vid bibliotek hade en mångsidigare
utbildningsbakgrund. Detta skulle i sin tur leda till en jämnare könsfördelning inom
biblioteksbranschen. Kravet på att chefen för det kommunala biblioteksväsendet
fortsättningsvis skulle ha högre högskoleexamen motiverades med att uppgiften
förutsätter en ”bred förmåga att planera och utveckla det allmänna bibliotekets
verksamhet”. (RP 238/2016 rd).
I propositionens motiveringar skapades också en framtidsbild av biblioteken och deras
uppgifter. En ökad användning av teknologi ansågs bidra till att rutinarbetet på
biblioteken minskar, vilket skulle göra det möjligt för personalen att koncentrera sig på
uppgifter som kräver sakkunskap och interaktion. Bibliotekspersonalen skulle ha
”kunskaper om material och innehåll, bred kännedom om kundernas behov och
verksamhetsmiljön.” (RP 238/2016 rd). Dessutom skulle ”personalen nu även stöda
mångsidiga läsfärdigheter och tillgången till information i fråga om användare och
användargrupper i alla åldrar som representerar olika språk- och kulturbakgrunder.” (RP
238/2016 rd). För att kunna uppfylla de här kraven förutsattes att bibliotekspersonalen
hade en mer omfattande handledningskunskap, liksom också kunskaper i både ”data- och
kulturinnehåll”. (RP 238/2016 rd). Den som ansvarade för bibliotekets verksamhet skulle
enligt motiveringarna i propositionen ha ledarförmåga, kunna hantera förändringar,
kunna bygga partnerskap och ha goda samarbets- och nätverksfärdigheter. (RP 238/2016
rd). Dessa chefskompetenser nämns dock inte i själva lagen, utan i den krävs endast
ledarförmåga och god förtrogenhet med bibliotekens uppgifter och verksamhet av den
som leder det kommunala biblioteksväsendet (1492/2016).
Då det blev känt att en ny bibliotekslag var under beredning och att behörighetskraven
diskuterades förekom olika diskussioner i vilka man kunde skönja en oro beträffande
eventuella förändringar beträffande behörigheten. Från fackligt håll poängterades att
behörighetskraven som gällde inte var särskilt strikta och att utbildningens nivå var det
som avspeglade uppgifternas svårighetsgrad. Det fanns en rädsla för att kommunerna

6

skulle anställa personer med lägre utbildning eftersom det skulle vara billigare. (Baer,
2015).

2.2

Forskningsfrågor

Syftet med denna undersökning är att granska hur förändringarna beträffande
behörighetskraven har påverkat de platsannonser som publicerats efter att den nya lagen
om allmänna bibliotek trädde i kraft. Med tanke på de krav som ställs på ledarskap i den
nya lagen avgränsas denna undersökning till platsannonser för chefsuppgifter. Det som
granskas är hurdana behörighetskrav de platsannonser som har publicerats efter att den
nya lagen började gälla innehåller. Syns den nya lagens minskade behörighetskrav i
platsannonserna i vilka man söker chefer? Hurdana behörighetskrav innehåller de
platsannonser som har publicerats efter att den nya lagen började gälla?
I platsannonser ställs ofta också krav på eller önskemål om olika kompetenser som den
anställda förväntas ha. Det är alltså inte enbart de lagstadgade behörighetskraven som
lyfts fram i annonserna utan även andra kunskaper. I den här undersökningen granskas
därför även de kompetenser som arbetsgivarna kräver i platsannonserna. Förutom
kompetenser som anges som krav, innehåller annonserna också formuleringar om
kompetenser som önskas eller som ses som meriterande. För att begränsa undersökningen
har enbart de kompetenser som i platsannonserna var ett krav eller en förutsättning
granskats. Det att arbetsgivare klassar vissa kompetenser som förutsättningar för att
kunna sköta en uppgift, medan andra enbart klassas som önskemål avspeglar vad
arbetsgivarna värdesätter och anser nödvändigt. I kapitel fyra granskas både
behörighetskraven och de övriga kompetenskraven närmare.

2.3

Begreppsdefinitioner

I denna undersökning ingår många begrepp vars officiella namn är väldigt långa. Som
exempel kan den lag som utgör kontexten för frågeställningen lyftas fram. Officiellt heter
lagen Lag om allmänna bibliotek (1492/2016), men för att underlätta läsningen och
förståelsen används också begreppet nya bibliotekslagen. Tanken är att helheten blir mera
överskådlig om man i löpande text också kan hänvisa till lagen så här.

7

Undersökningen granskar annonser där man söker både chefer för hela det kommunala
biblioteksväsendet och bibliotekschefer eller andra uppgifter i vilka det ingår ansvar som
förman. För att göra begreppen mer hanterliga kallas cheferna för hela det kommunala
biblioteksväsendet också ibland högre chefer i den här undersökningen. På motsvarande
sätt används begreppet mellanchef för de övriga chefsposterna. Det är alltså inte fråga om
vedertagna begrepp.
Enligt den nya lagen om allmänna bibliotek ska de allmänna biblioteken ha ”tillräckligt
många anställda med utbildning inom biblioteks- och informationsområdet”. Begreppet
biblioteks-och informationsområdet är omfattande och definieras inte närmare i lagen.
Biblioteksvetenskaper infördes som läroämne vid universiteten på 1970-talet. Tjugo år
senare

pratade

man

inte

längre

om

biblioteksvetenskaper,

utan

om

informationsvetenskaper eller informationsforskning (Eriksson-Backa & Widén, 2013). I
Sverige använder man däremot begreppet biblioteks-och informationsvetenskap och på
engelska ser man ofta begreppet library and information science (LIS). För att undvika
att använda ett begrepp som kan klinga föråldrat används i den här undersökningen
begreppet informationsvetenskaper i stället för biblioteksvetenskaper.
Det saknas en universell definition på begreppet kompetens. Kompetenser ses ofta som
färdigheter, förmåga eller kunskap som gör det möjligt för en person att ta ansvar för en
viss uppgift. Kompetenser kan också handla om vissa förhållningssätt som är viktiga för
att nå de mål som ställts upp för verksamheten eller det sätt på vilket en person agerar för
att nå dessa mål. (Dole, Hurych & Liebst, 2005; Ammons-Stephens, Cole, Jenkins-Gibbs,
Riehle & Weare, 2009). I kapitel fyra diskuteras kompetenser närmare.

8

3. Tidigare forskning
Det finns en del forskning med anknytning till bibliotek och platsannonser. Många
undersökningar beträffande hur kompetenser och kunnande avspeglas i platsannonser
berör bibliotekarier i allmänhet, utan att specificera ledarskapskompetenser närmare (se
t.ex. Orme, 2008; Gerolimos & Konsta, 2008 och Wise, Henninger & Kennan, 2011).
Ofta har undersökningarna också anknutit till bibliotekarieprofessionen och hur
kompetenskraven kan påverka den. Inom informationsvetenskaper har analys av
platsannonser också varit ett verktyg för att peka på rådande trender och för att kunna
förutspå kommande trender inom arbetsmarknaden. Likaså har man med hjälp av
platsannonser kunnat visa hurdan utveckling som skett bland arbetstagarna inom
branschen. Analysresultaten har även utnyttjats för att utveckla undervisningen inom
informationsvetenskaper (Kim & Angnakoon, 2016, s. 327.).
Trenderna beträffande kompetenser och kunnande inom biblioteksbranschen presenteras
också årligen av San José State University i rapporten MLIS Skills at Work. Rapporten
avspeglar trenderna i platsannonser beträffande kompetenser och färdigheter vid de
amerikanska biblioteken. Den nyaste rapporten återger situationen våren 2020. Rapporten
visar att arbetsgivarna söker personer som bland annat är flexibla, nyfikna och som kan
anpassa

sig

till

förändringar.

Dessutom

är

kommunikationsfärdigheter

och

samarbetsförmåga också något som efterfrågas. I rapporten definieras vissa kompetenser
uttryckligen som informationsvetenskapliga kompetenser. Bland dessa var förmågan att
lära sig nya teknologier och tekniska färdigheter det som mest efterfrågades. I rapporten
syftade begreppet teknologi både på specifika kunskaper gällande olika program inom
informationsvetenskaper och på allmänna kunskaper om teknologier vid bibliotek. (San
José State University School of Information, 2020).
Förutom kompetenser har också olika forskningsmetoder som har använts i
undersökningar beträffande platsannonser varit föremål för granskning. Både Harper
(2012) samt Kim och Angnakoon (2016) har granskat metoder som har använts i
undersökningar med platsannonser som källmaterial. Harpers undersökning visade att
forskning om platsannonser bland annat kännetecknades av att källmaterialet var
omfattande, men att forskarna sällan använde sig av till exempel automatisk textanalys
eller andra kompletterande metoder. Enligt honom kunde undersökningar om

9

platsannonser utvecklas bland annat genom att använda mer avancerade metoder i
analysen (Harper, 2012, s. 29). Kim och Angnakoon konstaterar i sin tur bland annat att
undersökningar där platsannonser använts som källmaterial har ökat tack vare
möjligheten att utnyttja digitala annonser. Trots detta är det svårt att jämföra de olika
forskningsresultaten eftersom de metoder som använts varierar. Kim och Angnakoon
efterlyser därför mer vedertagna metoder i forskning som berör platsannonser (Kim &
Angnakoon, 2016, s. 327, 334).
En stor del av den tidigare forskningen anknyter till den anglosaxiska världen. Då tidigare
forskningsresultat tillämpas är det därför viktigt att notera att biblioteksverksamheten i
olika länder inte är likadan och att verksamhetsförutsättningar varierar. Wilkins Jordan
(2015) har till exempel identifierat kompetenskrav för chefer vid allmänna bibliotek i
USA. Henricks och Henricks-Lepp (2014) har i sin tur granskat samma tema med hjälp
av platsannonser.
Det finns också forskning som anknyter till platsannonser i Finland. Till exempel har
Varje, Turtiainen och Väänänen (2013) granskat hur de krav som ställs på chefer har
förändrats i platsannonser under sextio år. Enligt den här forskningen fick personliga
egenskaper under den granskade tidsperioden 1949–2009 en allt större betydelse. Det
ledarskap som efterfrågades i annonserna förändrades från att ha varit yrkesskicklighet
till att vara professionellt ledarskap med olika personliga färdigheter. En liknande
forskning av Varje, Anttila och Väänänen (2013) omfattade emotionellt ledarskap. De
granskade hur sociala färdigheter syntes som krav i platsannonser i vilka man söker
chefer. Det visade sig att man från och med 1950-talet allt mer började betona sociala
färdigheter i platsannonserna. I senare forskningar har sociala färdigheter också visat sig
vara viktiga. Varis, Majaniemi och Wilderom (2018) undersökte med hjälp av
platsannonser och intervjuer vilka färdigheter i emotionell intelligens finska arbetsgivare
önskade då de rekryterade chefer. Samarbetsförmåga och sociala färdigheter var enligt
den här forskningen de färdigheter som efterfrågades mest. De annonser som dessa
forskningar granskade var annonser som hänförde sig till privata företag och
forskningarna är alltså inte kopplade till bibliotek. Beträffande platsannonser och
bibliotek är de studier som gjorts i Finland främst olika rapporter samt examensarbeten.
Två relativt nya examensarbeten är Oksanen (2020) och Harju (2020). Virpi Oksanens
(2020)

examensarbete

Kirjastolain

ilmentyminen

työpaikkailmoittelussa

–

10

Sisällönanalyysi yleisten kirjastojen työpaikkailmoituksista 2017–2019. behandlar hur
den nya bibliotekslagen, särskilt bibliotekens lagstadgade uppgifter, avspeglas i
bibliotekens platsannonser. Oksanen analyserar också den utveckling som skett inom
branschen. Hon har i sitt arbete inte avgränsat vilka platsannonser som analyseras, utan
behandlar alla annonser som publicerats under de granskade tre åren. Maiju Harjus (2020)
examensarbete Yleisten kirjastojen työpaikat työpaikkailmoitusten valossa koncentrerar
sig i sin tur på platsannonser som publicerades hösten 2019. Liksom Oksanen granskar
också hon alla annonser utan att göra skillnad på om det är fråga om chefsuppgifter eller
inte och därför överlappar dessa två examensarbeten endast delvis denna undersökning.
Oksanen (2020) konstaterade att antalet arbetsuppgifter vid allmänna bibliotek ökade
under den tidsperiod som granskades. Hennes examensarbete visade att de uppgifter som
biblioteken enligt den nya bibliotekslagen har avspeglade sig i platsannonserna bland
annat genom nya yrkesbenämningar. De behörighetskrav som ställdes i platsannonserna
var, enligt Oksanen, inte heller lika strikta som tidigare. Hon lyfte fram att de mindre
strikta behörighetskraven i den nya lagen kan hjälpa allmänna bibliotek att rekrytera
personal som saknar den traditionella biblioteksutbildningen men vars kunnande behövs.
Oksanen konstaterade att de flesta annonser som hon granskade fortfarande hade kvar
kravet på utbildning inom informationsvetenskaper och att hon därför inte var orolig för
personalens kunnande vid allmänna bibliotek. (Oksanen, 2020, s. 88, 94, 100).
Precis som Oksanen, konstaterade också Harju (2020) i sitt examensarbete att det i de
flesta

platsannonser

fortfarande

krävdes

eller

önskades

utbildning

inom

informationsvetenskaper även om lagen inte längre uttryckligen kräver det. Enligt Harju
var det speciellt i de så kallade grundläggande uppgifterna vid bibliotek som någon form
av utbildning inom bibliotekstjänster efterfrågades. När det gällde sakkunniguppgifter vid
bibliotek var kravet inte lika explicit. Harju konstaterade också att det i hälften av de
annonser som berörde chefspositioner inte fanns krav på utbildning inom
informationsvetenskaper. Hennes granskning beaktade också övriga kompetenser som
hittades i annonserna. Det visade sig att de kompetenser som mest efterfrågades var
anknutna till de grundläggande uppgifterna i biblioteken, till exempel utlåning.
Språkkunskaper och sociala färdigheter hörde också till kompetenser som önskades.
(Harju, 2020, s. 56–57).

11

En utredning beträffande platsannonser och bibliotek gjordes av Kaisa Luoma år 2011.
Utredning om kvantitativt och kvalitativt arbetskraftsbehov inom biblioteksbranschen
2008–2010 gjordes på uppdrag av biblioteksbranschens nationella utbildningsgrupp
2010–2011. Luoma konstaterade att det hade skett en förändring i de yrkesbenämningar
som förekom i platsannonserna. Syftet med Luomas undersökning var att utreda hur väl
utbildningarna i informationsvetenskaper motsvarade de krav som ställdes i arbetslivet.
Luoma beaktade i sin granskning de annonser som publicerades 2008–2010 via
kirjastot.fi. Hon använde alltså annonser från samma källa som den här undersökningen,
men från en tidigare period. Till skillnad från den här undersökningen begränsade Luoma
inte heller annonserna till att främst gälla allmänna bibliotek eller till en viss position vid
biblioteken. Då Luoma gjorde sin undersökning gällde fortfarande den gamla
bibliotekslagen och den gamla förordningen beträffande behörighetskrav. Därför är det
svårt att direkt jämföra hennes resultat med resultaten i den här undersökningen. Däremot
har Luomas diskussioner om kompetenser delvis fungerat som ram för de kompetenser
som behandlas i den här undersökningen. (Luoma, 2011, s. 51–54).
Luoma identifierade i sin utredning att de krav och förväntningar som ställs i
platsannonser utgörs av både personliga egenskaper och verkligt kunnande. Förutom krav
på utbildning inom informationsvetenskaper innehöll annonserna också krav och
önskemål om arbetserfarenhet, om kunskaper och färdigheter samt om personlighet och
attityd. Luoma analyserade dessa olika krav mera ingående och delade in dem i mindre
kategorier. (Luoma, 2011, s. 2).
En liknande utredning ur finlandssvenskt perspektiv färdigställdes år 2019 av Maria
Grundvall. Utredningen Det breda uppdraget – Utbildning, rekrytering och arbete för
allmänna bibliotek på svenska i Finland, som beställdes av Svenska kulturfonden,
granskar vilken inverkan den nya bibliotekslagen har haft på rekrytering av personal i
tvåspråkiga kommuner. Även den nya lagens inverkan på den svenskspråkiga
biblioteksutbildningen behandlas i rapporten. Grundvall lyfter fram att även om den nya
bibliotekslagen i stort sett är mer detaljerad än tidigare så är behörighetskraven inte lika
noggrant formulerade som tidigare. Hon skriver att ledarförmågan betonas allt mer i den
nya lagen, vilket enligt henne också har varit syftet med lagen. De höga kraven på
ledarskapet betonar också att biblioteksväsendet är mycket varierande. Enligt Grundvall
kunde man under lagberedningen inte motivera varför studier i informationsvetenskap

12

skulle ge extra lämplighet för ledaruppgifter och därför är kravet för den som leder det
kommunala biblioteksväsendet endast god förtrogenhet med bibliotekets uppgifter, inte
studier i ämnet. I den dåvarande regeringens regeringsprogram fanns det dessutom
inskrivet att man skulle frångå detaljerade behörighetskrav för kommunalt anställda
(Grundvall, 2019, s. 12–15; se även Statsrådets kansli, 2015).
En annan intressant insikt som Grundvall gör är en kort jämförelse mellan
småbarnspedagogik och bibliotek. Lagen om småbarnspedagogik (540/2018) är också
ganska ny och i den har behörighetskraven för personalen skärpts. Hon skriver att det är
intressant att jämföra branscherna som båda har låga löner och som lider av personalbrist
på vissa håll. Inom småbarnspedagogiken har man skärpt behörighetskraven, medan man
för bibliotekens del har gjort precis tvärtom. De skärpta behörighetskraven och de höjda
lönerna inom småbarnspedagogiken ser Grundvall som ett sätt att höja yrkesstatusen.
(Grundvall, 2019, s. 15–16).
Grundvall har dessutom granskat tvåspråkiga kommuners platsannonser från och med
2017 till mitten av 2019, alltså från det att den nya bibliotekslagen trädde i kraft. Syftet
med granskningen var att klargöra hur rekryteringen har sett ut i Svenskfinland efter
lagändringen. Enligt Grundvall syntes den gamla förordningens (2013) behörighetskrav
ännu en tid i rekryteringen trots att nya behörighetskrav gällde, men de minskade
betydligt under den granskade tiden. Under 2017 utgick ungefär 60 % av de tvåspråkiga
kommunerna från den gamla förordningens behörighetskrav, medan samma siffra två år
senare var nere i drygt 30 %. Grundvall skriver att stora tvåspråkiga kommuner i början
var strängare i rekryteringen, men att situationen förändrades under år 2019, och påpekar
samtidigt att en enskild, stor arbetsgivare kan ha påverkat statistiken då man har valt att
ändra på rekryteringskraven. (Grundvall, 2019, s. 70–72).
Förutom behörighetskraven granskade Grundvall också hurdana kompetenskrav som
förekom i annonserna. Enligt henne förekom krav på personliga och sociala kompetenser
ofta i annonserna. Personliga kompetenser syftar bland annat på värderingar och sociala
kompetenser på förmåga att samarbeta och samverka med olika aktörer. Grundvall
noterade också att annonserna ofta började med att nämna vilka personliga och sociala
kompetenser som önskades medan behörighetskraven framgick först senare. Det här visar
enligt henne att de här kompetenserna ansågs viktiga. De kompetenser som efterfrågades

13

mest i de annonser Grundvall granskade var samarbetsförmåga, kundbetjäningsförmåga
och digital kompetens. (Grundvall, 2019, s. 74–78).

14

4. Behörighetskrav och kompetenskrav
I kapitlet granskas de behörighetskrav som i den finska lagstiftningen genom tiderna har
ställts på bibliotekschefer. På så sätt skapas en bild av de förändringar som har skett
beträffande utbildningskraven. Dessutom diskuteras olika kompetenskrav som hittades i
de platsannonser som granskades. I denna undersökning har endast platsannonser använts
som källa även om det naturligtvis också finns andra källor som kan ge en bild av
kunskaps- och kompetenskrav vid bibliotek.
I en del studier kopplas kompetenskraven ihop med diskussionen om professioner.
Kompetenserna anses vara både grunden för en profession och en möjlighet att utveckla
den (Dole, Hurych & Liebst, 2005, s. 125). Minskade behörighets- och kompetenskrav
har därför setts som en form av deprofessionalisering (Kennan, Cole, Willard, Wilson &
Marion, 2006, s. 182, 189). Eftersom det finns ett samband mellan kompetenser och
professioner behandlas också bibliotekarieprofessionen kort i det här kapitlet.

4.1

Behörighetskraven förr

Den första lagen om folkbibliotek i Finland stiftades år 1928 (131/1928) och trädde i kraft
följande år. Efter det här har fyra bibliotekslagar stiftats i Finland (235/1961, 235/1986,
904/1998 och 1492/2016). Personalens behörighetsvillkor har genom tiderna fastställts i
olika förordningar som har uppdaterats oftare än lagarna.
I den första förordningen om folkbibliotek (144/1928) var behörighetskraven för
personalen beroende av huruvida biblioteket fick understöd av staten och av ortens
storlek. För biblioteksföreståndare på större orter krävdes ”vid universitetet vunnen lärd
grad...samt mångsidig praktisk erfarenhet i biblioteksarbete och omfattande teoretisk
kunskap i facket” (förordning om folkbibliotek 144/1928). För biblioteksföreståndare i
mindre städer var lärarkompetens behörighetsgivande. Också en avlagd bibliotekskurs
som godkändes av statens bibliotekskommission gav behörighet. De behörighetskrav som
var fastslagna för föreståndare i mindre städer gällde också föreståndare i landskommuner
med en viss årslön.2 Andra biblioteksföreståndare i landskommunerna skulle ha en

2

Kravet gällde om årslönen var minst tolvtusen mark (3707 euro enligt Finland Banks myntmuseums
värdeomräknare http://apps.rahamuseo.fi/rahanarvolaskin#SWE, besökt 18.1.2021).

15

examen som godkändes av bibliotekskommissionen och som uppvisade ”tillräcklig såväl
allmän och boklig kunskap som biblioteksteknisk färdighet.” (144/1928).
En ny förordning om folkbibliotek trädde i kraft år 1942 (872/1941). I den hade den
praktiska erfarenhet som krävdes av biblioteksföreståndare i stora städer definierats
noggrannare än tidigare. Nu förutsattes två års arbete inom branschen. Dessutom skulle
föreståndaren ha avlagt en kurs för bibliotekarier som ordnades av statens
bibliotekskommission. Förutom filosofie kandidatexamen3 blev också lärarbehörighet
behörighetsgivande för biblioteksföreståndare i större städer. För föreståndare i mindre
städer, köpingar och landskommuner blev förutom lärarbehörighet nu också
studentexamen behörighetsgivande, vilket den inte varit tidigare. Precis som för
föreståndarna i stora städer krävdes också att bibliotekskommissionens kurs var avlagd.
Dessutom

stadgades

i

förordningen

också

om

behörighetskraven

för

biblioteksföreståndare i bisyssla. De här kraven var inte lika stränga som för föreståndare
i huvudsyssla, men bland annat krävdes att statens bibliotekskommissions biblioteks- och
litteraturexamen hade avlagts. (förordning om folkbibliotek 872/1941).
Följande bibliotekslag (235/1961) stiftades över trettio år efter den första lagen och
behörighetskraven för personalen specificerades i en ny förordning (268/1962). Precis
som i den första lagen förutsattes även nu att tjänsteinnehavarna hade den kompetens som
förordningen stadgade om för att ett bibliotek skulle har rätt till statens årliga bidrag.
Enligt

förordningen

skulle

biblioteksföreståndare

och

de

som

innehade

bibliotekarietjänster i större städer ha filosofie, politices, sociologie eller pedagogie
kandidatexamen, biblioteksexamen som var godkänd av skolstyrelsen samt minst två års
arbetserfarenhet inom biblioteksområdet. För andra tjänster, till exempel på mindre orter,
var

behörighetskraven

studentexamen

samt

skolstyrelsens

biblioteksexamen.

(bibliotekslag 235/1961; biblioteksförordning 268/1962).
Under 1980-talet stiftades igen ny bibliotekslag (235/1986) och behörighetskraven för
personalen fastställdes i en särskild förordning (236/1986). Enligt lagen skulle det vid de
kommunala biblioteken finnas ”ett behövligt antal bibliotekarietjänster som är
huvudsysslor” (bibliotekslag 235/1986). Dessutom stadgade lagen om personal som hade

3

Under den här tiden innebar kandidatexamen en högre högskoleexamen och motsvarar alltså det som i
dag är magisterexamen.

16

avlagt examen på institutsnivå inom biblioteksbranschen. Det kunde enligt lagen också
finnas andra tjänsteinnehavare och arbetstagare vid biblioteksväsendet. Beträffande
chefen för biblioteksväsendet stadgade den nya lagen att kommunerna antingen kunde ha
en särskild biblioteksdirektör eller att föreståndaren för huvudbiblioteket skötte uppgiften
som chef (235/1986). Den nya förordningen specificerade i sin tur vad som avsågs med
bibliotekarietjänster

och

fastslog

behörighetskraven

för

dem.

Tjänsten

som

biblioteksdirektör var en av tjänsterna som definierades som bibliotekarietjänst. Enligt
den nya förordningen var högskoleexamen samt ämnesstudier i biblioteksvetenskap och
informatik behörighetsgivande (biblioteksförordning 236/1986). Denna förordning
ersattes med en ny (1311/1992), i vilken bibliotekarietjänsterna inte definierades närmare.
Det här innebar bland annat att det saknades bestämmelser om behörighetskrav för den
som fungerade som chef för biblioteksväsendet (biblioteksförordning 1311/1992).
I början av 1990-talet var alltså lagstiftningen beträffande behörighetskrav inte lika sträng
som den hade varit då bibliotekslagen stiftades år 1986. Det här förändrades i den
bibliotekslag (904/1998) som föregick den nuvarande. I denna lag var kravet att det
kommunala biblioteksväsendet skulle ha ”tillräckligt många anställda med utbildning
inom biblioteks- och informationstjänstområdet och andra anställda.” (bibliotekslag
904/1998). Behörighetskraven definierades noggrannare i fem förordningar (1078/1998;
513/2001; 1157/2009; 406/2013; 784/2014). Enligt den äldsta förordningen skulle minst
två tredjedelar av de anställda ha en högskoleexamen, en institutexamen eller en
yrkesinriktad grundexamen. I eller utöver denna examen skulle dessutom minst 20
studieveckors ämnesstudier eller yrkesinriktade studier inom området för biblioteks- och
informationstjänster ingå. Av den som ansvarade för kommunens bibliotekstjänster
krävdes högre högskoleexamen, i vilken ingick eller utöver vilken minst 35 studieveckors
ämnesstudier inom området för biblioteks- och informationstjänster var avlagda. I den
påföljande förordningen (513/2001) preciserades att de 35 studieveckor som krävdes
kunde avläggas vid antingen universitet eller yrkeshögskola.
Behörighetskraven skärptes i biblioteksförordningen som trädde i kraft 2010
(1157/2009). Enligt den skulle minst 70 % av personalen inom det kommunala
biblioteksväsendet ha examen inom området för informations- och bibliotekstjänster.
Detta gällde alltså biblioteksväsendet som en helhet, inte ett enskilt bibliotek eller ett
enskilt verksamhetsställe. Minst 45 % av de anställda skulle antingen ha universitets- eller

17

yrkeshögskoleexamen i vilken det ingick eller utöver vilken minst 60 studiepoäng inom
området för biblioteks- och informationstjänster på högskolenivå var slutförda. Samma
krav gällde för den som ledde det kommunala biblioteksväsendet eller en eller flera
enheter. Här bör också noteras att formuleringen ”av den som leder det kommunala
biblioteksväsendet” saknas i den svenskspråkiga förordningstexten. Det har alltså skett
ett fel i översättningen. Det gick inte att hitta en rättad version av förordningen och man
kan anta att det i några års tid har varit olika behörighetskrav i den finskspråkiga och
svenskspråkiga förordningen. Detta kan ha orsakat oklarheter i rekryteringen, men det är
inte något som granskas här. (Statsrådets förordning om ändring av 4 §
biblioteksförordningen 1157/2009).
Behörighetskraven förblev oförändrade i den biblioteksförordning som trädde i kraft
sommaren 2013 (406/2013), men drygt ett år senare ändrades behörighetskraven för den
som innehade chefsuppgifter. Nu krävdes inte längre högre högskoleexamen av den som
ledde en eller flera verksamhetsställen. Högre högskoleexamen krävdes endast av den
som ledde hela det kommunala biblioteksväsendet (784/2014). Däremot fanns kravet på
avlagda studier inom biblioteks- och informationstjänster kvar. Dessa behörighetskrav
gällde alltså tills den nya lagen om allmänna bibliotek trädde i kraft 2017.

4.2

Behörighetskraven i den nya lagen om allmänna
bibliotek

En av de största skillnaderna mellan den gamla och den nya bibliotekslagen är de
behörighetskrav som ställs på de anställda. I regeringens proposition till ny bibliotekslag
motiverades de förändrade kraven på behörighet med bibliotekens förändrade uppgift,
vilket också gjorde att de kompetenskrav som ställdes på personalen hade förändrats. Det
ansågs

därför

nödvändigt

att

avstå

från

bestämmelserna

om

personalens

utbildningsstruktur. Kommunerna skulle få möjlighet att själva bestämma hurdan
kompetens som krävs.
Den nya bibliotekslagen innehåller alltså inte lika noggranna bestämmelser om
behörighet som tidigare. Det enda som stadgas är att ”allmänna bibliotek ska ha
tillräckligt många anställda med utbildning inom biblioteks- och informationsområdet
och tillräckligt många andra anställda.” (1492/2016, §17). Den som arbetar med
sakkunniguppgifter ska ha lämplig högskoleexamen om inte uppgifternas art kräver
18

annat. Den nya lagen definierar inte heller vilken utbildning som krävs av den som leder
ett eller flera verksamhetsställen. Av den som leder det kommunala biblioteksväsendet
krävs en lämplig högre högskoleexamen. Dessutom krävs även ”ledarförmåga och god
förtrogenhet med bibliotekens uppgifter och verksamhet”. (1492/2016, §17).
Till skillnad från den gamla lagen och den senast gällande förordningen är alltså kravet
på antalet anställda med utbildning inom informationsvetenskaper inte noggrant
definierat. Den gamla förordningen stadgade om examen eller kompletterande studier
utöver examen, medan den nya bibliotekslagen enbart nämner utbildning inom biblioteksoch informationsområdet. Av den som leder det kommunala biblioteksväsendet krävs inte
längre studier i informationsvetenskaper, enbart god förtrogenhet med bibliotekens
verksamhet. (1492/2016, §17).
En fingranskning av den nya lagen ger alltså vid handen att högre högskoleutbildning
endast krävs av den som leder det kommunala biblioteksväsendet. Lagen kräver lämplig
högskoleexamen av den som jobbar med sakkunniguppgifter. Samtidigt stadgas ändå ”om
inte något annat följer av uppgifternas art” (1492/2016, §17). Tillspetsat kunde man alltså
säga att detta teoretiskt sett till exempel innebär att den som leder ett verksamhetsställe
varken behöver en högre högskoleutbildning eller ens en högskoleutbildning. Examen
eller studier på högskolenivå inom informationsvetenskaper krävs enligt den nya lagen
inte av någon av de anställda vid allmänna bibliotek. Den nya lagen nämner enbart
”utbildning inom biblioteks- och informationsområdet” utan att noggrannare specificera
hurdan utbildning eller hur många studiepoäng som krävs (1492/2016, §17).
Det finns inte heller specifika bestämmelser beträffande hur många anställda ett allmänt
bibliotek ska ha och den nya bibliotekslagen stadgar endast att biblioteken ska ha
”tillräcklig och kunnig personal” för att kunna sköta sina lagstadgade uppgifter
(1492/2016). Även om den tidigare biblioteksförordningen (406/2013) noggrannare
fastslog

hur

stor

del

av

personalen

som

skulle

ha

utbildning

inom

informationsvetenskaper fanns det inte heller då exakta bestämmelser om antalet
anställda. Däremot har det tidigare funnits rekommendationer om hur många anställda ett
bibliotek borde ha. I Undervisnings- och kulturministeriets gamla publikation
Kvalitetsrekommendation för de allmänna biblioteken (2011) hänvisades till det
bibliotekspolitiska programmet 2001–2004, i vilket man fastslog rekommendationer för
antalet

biblioteksanställda

och

för

personalens

kompetens.

Bland

annat

19

rekommenderades det att antalet anställda skulle räknas enligt 1 årsverke/1000 invånare.
I kvalitetsrekommendationerna uppmärksammades också ledarskapsresurserna och det
poängterades att man skulle tänka på att det eventuellt ingick övriga uppgifter i
biblioteksdirektörens arbete och att detta måste uppmärksammas i antalet anställda
(Undervisnings- och kulturministeriet, 2011, s. 44–46). Liknande rekommendationer
finns inte längre. Inom vissa branscher med offentligt anställda har diskussionen om
lagstadgad personaldimensionering varit aktuell, men denna diskussion har inte gällt
biblioteken.
De förändrade kraven i lagen beträffande högre högskoleexamen leder också till ett annat
intressant dilemma. Det allmänna kommunala tjänste- och arbetskollektivavtalet (AKTA)
förutsätter att den som har lönepunkten ”lednings- och chefsuppgifter inom
bibliotekstjänster” har en lämplig högre högskoleexamen. Enligt AKTA utgörs de
huvudsakliga arbetsuppgifterna av lednings- och chefsuppgifter vid bibliotek och kan
omfatta till exempel bibliotekschefer eller avdelningsföreståndare. (AKTA bilaga 2, §2,
se även Grundvall, 2019). Lagen kräver alltså inte en högre högskoleexamen av den som
har sådana uppgifter, men enligt kollektivavtalet är det en förutsättning för få lön enligt
den lönepunkten.
För att sammanfatta behörighetskraven och förändringarna i dem kan man konstatera att
högre högskoleexamen alltid har varit ett krav för den som innehar den högsta chefsposten
vid det kommunala biblioteksväsendet. Det som däremot har genomgått en större
förändring är kraven på kunskaper och studier i informationsvetenskaper. Tidigare skulle
vissa kurser eller en viss mängd studier i biblioteksvetenskaper vara avlagda av den som
innehade chefsuppgifter vid bibliotek. I och med den nya bibliotekslagen har kraven på
studier i informationsvetenskaper förändrats. Av så kallade mellanchefer krävs enbart
högskolexamen och av chefen för hela det kommunala biblioteksväsendet förväntas god
förtrogenhet med bibliotekens verksamhet, inte studier i informationsvetenskap.

4.3

Behörighetskraven vid vetenskapliga bibliotek

År 2019 fanns det trettionio vetenskapliga bibliotek i Finland (Vetenskapliga bibliotekens
statistikdatabas

KITT2,

2021).

Till

dessa

räknas

universitetsbiblioteken,

yrkeshögskolornas bibliotek, olika specialbibliotek och Nationalbiblioteket. Det finns
ingen särskild lag som skulle gälla alla vetenskapliga bibliotek, men tidigare fanns det
20

föreskrifter om behörighetskraven för chefspositioner vid universitetens bibliotek. I
förordningen om behörighetsvillkoren och uppgifterna för högskolornas personal
(309/1993) fastslogs att en överbibliotekarie skulle ha ”licentiatexamen, förtrogenhet med
uppgiftsområdet samt erfarenhet av ledaruppgifter” (förordning om behörighetsvillkoren
och uppgifterna för högskolornas personal 309/1993). Av en bibliotekschef krävdes
samma kompetenser förutom att högre högskoleexamen var tillräcklig som utbildning.
Närmare krav på studier i informationsvetenskaper fanns inte. Förordningen upphörde att
gälla då den nya universitetslagen trädde i kraft i början av år 2010 (558/2009; 559/2009).
Enligt den nya universitetslagen bestäms behörighetsvillkoren för universitetens personal
i särskilda instruktioner (universitetslag 558/2009).
Övriga vetenskapliga bibliotek har egna föreskrifter om behörighetskraven för
bibliotekens personal. Till exempel har Finska Litteratursällskapet en egen förordning om
behörighetskraven för personalen vid biblioteket. Enligt den är behörighetskraven för
bibliotekschefen lämplig högre högskoleexamen i vilken ingår eller utöver vilken
biblioteksutbildning (”kirjastoalan koulutus”) är avlagd samt insyn i förvaltningen vid
vetenskapliga bibliotek. (SKS, 2020).
Behörighetskraven för de två statliga specialbiblioteken, Depåbiblioteket och Celia,
biblioteket för synskadade, är fastslagna i förordningar (557/2015; 639/1996). Av
cheferna för de här biblioteken krävs högre högskoleexamen. Av chefen vid
Depåbiblioteket fordras dessutom mångsidig erfarenhet samt erfarenhet av ledarskap och
ledarförmåga som visats i praktiken (statsrådets förordning om ändring av 7 § i
förordningen om Depåbiblioteket 557/2015). Tidigare var också ”god förtrogenhet med
biblioteksverksamhet” ett krav (förordning om depåbiblioteket 94/1992). Av chefen för
Celia krävs däremot fortfarande förtrogenhet med biblioteksbranschen. Dessutom
förutsätts att bibliotekschefen i praktiken har visat sig ha förmåga att leda (förordning om
biblioteket för synskadade 639/1996). Behörighetskraven för dessa två chefsposter är
alltså nästan identiska med de krav som ställs på den som leder hela det kommunala
biblioteksväsendet. Den största skillnaden hittas i att det för chefsuppgiften vid
Depåbiblioteket inte krävs förtrogenhet med bibliotekens verksamhet.

21

4.4

Bibliotekarieprofessionen

Det finns ingen vedertagen definition på vad begreppet profession innebär. För knappt
hundra år sedan sågs professioner som en central del för att kunna skapa det moderna
samhället, medan man för ett halvt sekel sedan i stället började skapa en slags hierarki
mellan olika professioner. Det gjordes indelningar i vad som kunde räknas som profession
eller inte. (Nolin, 2008, s. 11). Enligt Nolin finns det en skillnad på yrke och profession,
vilket gör att man måste granska dem från olika utgångspunkter. Nolin definierar
professioner som något med bakgrund i en minst tre år lång akademisk utbildning som
åtföljs av yrkesmässig kompetensutveckling. (Nolin, 2008, s. 31).
Till skillnad från Nolin anser Andrew Abbott (1988) i sin tur att det är onödigt och till
och med farligt att specifikt definiera begreppet profession. Enligt honom räcker det med
att konstatera att professioner utgörs av särskilda grupper människor som tillämpar
abstrakt kunskap inom vissa ämnesområden. (Abbott, 1988, s. 318). Abbotts teori om
professioner hänför sig inte till en enskild yrkesgrupp, utan han utgår från professioner i
allmänhet, men lyfter fram vissa av dem som exempel. Bland dessa exempel finns också
professioner inom informationsområdet. Dessutom har Abbott senare (1998) granskat
bibliotekarieprofessionen ännu närmare. Abbott utmanar den traditionella synen på att
det finns en viss ordning i vilken professioner utvecklas. Han motiverar sin teori om
professionssystem bland annat med att den beaktar tillfälliga och oväntade händelser,
vilket teorier som baserar sig på en viss marschordning inte kan göra. (Abbott, 1988, s.
2–3; 315–316).
Thomas Brante (2009) definierar däremot professioner som professionella yrken som
omfattar abstrakt kunskap och som utför uppgifter som inte uppfattas som lätta. Brante
poängterar att kopplingen mellan profession och universitetsutbildning har minskat och
är därför inte en nödvändighet för att definiera vad en profession är. I stället betonar han
den abstrakta kunskap som olika professioner besitter. (Brante, 2009, s. 25–28). Den
abstrakta kunskapen betonas också av Abbott. Enligt honom tävlar många yrken om att
ta sig in på nya områden, men det är professionerna som expanderar till nya
kunskapsområden med hjälp av den abstrakta kunskapen. Kunskap är det man
konkurrerar med och kunskap på olika abstraktionsnivåer bidrar till att stärka
professionella befogenheter (Abbott, 1988, s. 102).

22

Ibland görs en indelning mellan klassiska professioner och semiprofessioner.
Bibliotekarier brukar då klassas som semiprofessioner. Som semiprofessioner räknas ofta
professioner som började växa under efterkrigstiden och som kopplas ihop med
välfärdssamhället och dess utveckling. De är ofta professioner som hör till den offentliga
sektorn och som ökar då välfärdssamhället utvecklas. (Brante, 2009, s. 16, 30–31).
Indelningen har också väckt kritik. Abbott förhåller sig kritiskt till att göra en indelning
av professionerna. Han kritiserar synsättet enligt vilket semiprofessionerna med hjälp av
bland annat utbildning, examina och legitimering stiger uppåt i hierarkin och blir
professioner. I stället betonar han att det professionella arbetet är i ständig förändring och
att ny kunskap bidrar till att det som är karakteristiskt för en profession förändras. Det här
leder i sin tur till att en del av professionens uppgifter övergår till en annan profession.
Enligt Abbott utmanas en profession av andra professioner som är experter inom
närliggande kunskapsområden. Som exempel nämner han bibliotekarieprofessionen som
utmanas av andra professioner med expertis inom informations- och datavetenskaper
(Abbott, 1988, s. 431–433).

4.5

Kompetenser

Den nya bibliotekslagen motiverades bland annat med att de kompetenser som krävdes
vid de allmänna biblioteken hade förändrats och att det därför var nödvändigt att förnya
lagstiftningen. De kompetenser som i lagberedningen lyftes fram som särskilt betydande
för chefer var bland annat goda samarbets- och nätverksfärdigheter och ledarförmåga.
Förmågan att planera och utveckla verksamheten betonades också. Trots att vissa
kompetenser i detta fall lyftes fram som centrala för chefer vid allmänna bibliotek, råder
det inte alltid enighet om vad som avses med kompetenser när det gäller arbetsuppgifter
vid bibliotek eller inom biblioteksväsendet. Det händer att kunskaper och färdigheter,
alltså professionella kompetenser, blandas ihop med egenskaper eller karaktärsdrag, det
vill säga personliga kompetenser (Dole, Hurych & Liebst, 2005, s. 125). Dessutom har
det poängterats att det förutom professionella och personliga kompetenser också finns
kunskapskompetenser. (Fisher, 2001, s. 180; Dole, Hurych & Liebst, 2005, s. 125).
Enligt Fisher är professionella kompetenser sådana kunskaper och färdigheter som är
sammanknutna med det yrke man utövar och som gör det möjligt att klara av dessa
uppgifter. De professionella kompetenserna förändras då arbetet förändras till exempel

23

på grund av teknologisk utveckling. Personliga kompetenser är i sin tur karaktärsdrag och
handlingssätt som bidrar till välgång. Dessa kompetenser förändras med tiden när man
blir äldre och får mera erfarenheter av möten med många olika personer i varierande
situationer. Kunskapskompetenser definierar Fisher i sin tur som de kunskaper och
färdigheter man når genom att lära sig att lära. Kunskapskompetenserna förändras då en
person utvecklar sina inlärningsfärdigheter och förstår vad hen redan kan och vad hen
inte kan. (Fisher, 2001, s. 180).
Precis liksom begreppet kompetens som tolkas på olika sätt, finns det inte heller någon
enhällig syn på vilka kompetenser som förutsätts av anställda med chefspositioner vid
bibliotek. Singh och Widén (2021) lyfter fram många ledarskapskompetenser och
chefsegenskaper vid bibliotek. Bland dessa kompetenser finns bland annat förmåga att
skapa visioner, kommunikationsförmåga, digitalt ledarskap och projekthantering. De
poängterar även betydelsen av ledarskapsutbildning när man utbildar personer inom
informationsvetenskaper. Eftersom biblioteksvärlden genomgår stora förändringar bland
annat på grund av teknisk och digital utveckling är det viktigt att de kommande ledarna
utvecklar de kompetenser som behövs i framtidens bibliotek. (Singh & Widén, 2021).
Verity Orme (2008) har i sin undersökning lyft fram fyra kompetenskrav som visade sig
vara centrala i platsannonser när man söker experter inom biblioteksområdet. Hon har
grupperat dem som professionella färdigheter, allmänna färdigheter, personliga
egenskaper (qualities) och erfarenhet. Bland de allmänna färdigheterna hittas personliga
färdigheter (skills), it-färdigheter, ledarskapsfärdigheter och övriga färdigheter. Som
erfarenhet räknades i sin tur arbetserfarenhet inom området eller någon annan kunskap
eller aktivitet. (Orme, 2008, s. 625).
Ormes studie identifierade närmare sextio olika kompetenser som krävdes i
platsannonserna. Kraven var en blandning av professionella färdigheter, allmänna
färdigheter och personliga egenskaper. Dessutom förekom krav på erfarenhet inom
biblioteksväsendet. Studien visade att de mest eftersökta färdigheterna i platsannonserna
var allmänna färdigheter. På andra plats kom de professionella färdigheterna. Enligt Orme
kan detta tyda på att bibliotekarieprofessionen går mot en ökad yrkesmässighet där
förmågan att utföra en uppgift är viktigare än den teoretiska kunskapen. Samtidigt visade
studien också att kraven inom biblioteksvärlden är varierande och att det krävs många
olika kompetenser av sakkunniga vid bibliotek (Orme, 2008, s. 626, 630).

24

Mary Wilkins Jordan (2012) har utgående från sin forskning sammanställt en lista på
nitton kompetenser som kunde vara till nytta för dem som arbetade vid bibliotek. Hennes
forskning betonade i synnerhet kompetenser för chefer. Bland de kompetenser Wilkins
Jordan identifierade fanns bland annat kundbetjäning, ansvarstagande, tillförlitlighet och
kommunikationsförmåga. (Wilkins Jordan, 2012, s. 42–44). I en senare undersökning
beträffande ledarskap vid allmänna bibliotek poängterar Wilkins Jordan (2015) att det
inte går att lyfta fram vissa allmänna kompetenser som en chef vid ett allmänt bibliotek
måste ha. De kompetenskrav som i dag ställs på en chef vid ett allmänt bibliotek kan vara
helt annorlunda än de som ställdes för några år sedan. Det kan hända att den kompetens
som krävs i dag inte ens existerade för tio eller tjugo år sedan. Likaså kanske en viss
kompetens inte alls är relevant på samma sätt som tidigare. Trots att det inte gick att lyfta
fram en helhet av kompetenser som krävs, identifierade undersökningen ändå
kommunikationsfärdigheter, kundservice och konfliktlösning som de viktigaste
kompetenserna. Genom att identifiera olika kompetenser kan man skapa en bild av vad
som krävs i arbetet som chef och på det sättet peka på vad som är centralt för att kunna
sköta uppgiften. (Wilkins Jordan, 2015, s. 462–463, 473).
I sin studie om allmänna bibliotek i USA konstaterade Henricks och Henricks-Lepp
(2014) att de allmänna biblioteken står inför nya utmaningar bland annat på grund av
kundernas förändrade behov. För att kunna leda ett bibliotek i förändring räcker det inte
med management, utan det krävs också leadership (Henricks & Henricks-Lepp, 2014, s.
286). På engelska finns det en skillnad på begreppen management och leadership.
Management ses mera som det praktiska ledarskapet där chefen bland annat kontrollerar
processer och strukturer. Om det är fråga om leadership har chefen däremot visioner,
strategier och inspirerar de anställda (Kotterman, 2006, s. 15; se även Riggs, 2001). På
svenska gör man inte på samma sätt skillnad mellan dessa begrepp. Även om man kan
tala om både chefskap och ledarskap uppfattas begreppen oftast som synonymer. Det
samma gäller för finskan där man oftast enbart använder begreppet johtaminen. Henricks
och Henricks-Lepp lyfter fram olika ledarskapskompetenser (leadership skills) som en
bibliotekschef behöver för att möta utmaningarna. Den som leder ett allmänt bibliotek
ska ha en vision, nya innovativa idéer och en förmåga att skapa nätverk. Med hjälp av
leadership kan biblioteken både svara på de nya utmaningarna och vara med i den
utveckling som är på gång (Henricks & Henricks-Lepp, 2014, s. 287).

25

Otaliga

kompetenser

lyfts

alltså

fram

i

olika

undersökningar,

men

kommunikationsfärdigheter, nytänkande och ledarskap är de kompetenser som enligt
översikten i detta kapitel speciellt framhävs som avgörande för chefer i biblioteksvärlden.
Förändringarna som biblioteken möter avspeglas i de kompetenskrav som ställs. I kapitel
sex diskuteras vilka kompetenser som granskades i denna undersökning samt principerna
för hur de identifierades.

26

5. Metod och material
I kapitlet diskuteras kort analys av platsannonser som metod och utmaningar som är
förknippade med denna metod. Dessutom presenteras undersökningens empiriska
material samt hur materialet har kodats och sållats.
Till skillnad från till exempel forskning med hjälp av frågeformulär eller intervjuer saknas
det enhälliga principer för hur forskning med hjälp av platsannonser borde göras både
praktiskt och teoretiskt. Det här betyder att eventuella fel kan upprepas i olika
undersökningar. Analys av platsannonser som metod har ofta använts när forskningen har
gällt arbeten som inte är traditionella och arbetsuppgifter som inte har varit särskilt
definierade som professioner. Metoden har ökat också inom biblioteks- och
informationsvetenskaper. En av fördelarna med att analysera platsannonser är att
materialet är lättillgängligt och autentiskt. Samtidigt är det inte säkert att materialet
omfattar alla jobb som är lediga. Alla uppgifter kanske inte är lediganslagna offentligt,
vilket betyder att det saknas data ur det material som ska analyseras. En annan utmaning
kan vara att det finns för mycket material, vilket försvårar analysen. Dessutom är
innehållet i annonserna skrivet på olika sätt och kan ibland vara mångtydigt. (Harper,
2012, s. 29–32).
I en undersökning med platsannonser finns det dessutom alltid många faktorer som inte
kan kontrolleras, vilket gör det svårt att dra omfattande slutsatser. Det kan vara
problematiskt att i en kort annons åskådliggöra alla krav och ansvarsområden för en
särskild arbetsuppgift. Det finns också en skillnad på de krav som ställs i en annons och
på de krav som de sökande i verkligheten uppfyller. Vissa krav har blivit så vedertagna
att de inte ens nämns i alla platsannonser och ordvalen i en annons avspeglar ofta de
kompromisser som gjorts beträffande de krav som ställs. (Xu, 1996, s. 29–30).
Dessa okontrollerbara faktorer kan också göra det svårare att jämföra den information
som annonserna innehåller och ge en helhetssyn över materialet. (Harper, 2012, s. 31).
Därtill är det viktigt att observera att platsannonserna enbart avspeglar det som
arbetsgivaren söker, inte det som påverkat själva beslutet att anställa någon. Man vet alltså
inte om arbetsgivaren har hittat den person som söktes eller om det finns andra faktorer
som är förknippade med beslutet att anställa eller låta bli att anställa en person (Kim &
Angnakoon, 2016 s. 333).
27

De utmaningar som Harper (2012) och Xu (1996) lyfter fram beträffande analys av
platsannonser måste också uppmärksammas i den här undersökningen. Ur en platsannons
framkommer inte hela arbetsbeskrivningen för en viss uppgift. Det är möjligt att arbetet
också innehåller andra uppgifter än det som nämns i annonsen. Likaså kan det hända att
en del av uppgifterna i verkligheten betonas mer än vad annonsen ger en bild av.
Kim och Angnakoon (2016, s. 333, 329) konstaterar att forskning där platsannonser
används brukar vara explorativ och deskriptiv. De poängterar också att det är viktigt att
tydligt identifiera vad man strävar efter då man använder platsannonser som material.
Målgruppen och dess omfattning ska definieras, liksom också informationen man söker i
annonserna. För att den forskningsmetod som används ska vara användbar är det viktigt
att ha ett tillräckligt stort sampel som undersöks. När det gäller platsannonser kan det
möjliga samplet vara relativt stort. Ett sampel på minst hundra annonser har ansetts vara
nödvändigt för att kunna bedriva forskning om platsannonser. Ofta är också de annonser
som undersöks avsiktligt valda enligt ett eller flera kriterier till exempel genom att göra
geografiska eller tidsmässiga begränsningar. (Harper, 2012, s. 34–35).
Det finns forskare som anser att både platsannonser i tidningar och platsannonser på nätet
borde beaktas då man använder annonser som källmaterial för att försäkra sig om ett
tillräckligt representativt underlag (Kim & Angnakoon, 2016, s. 333). I den här
undersökningen används dock inte traditionella tidningsannonser som källmaterial. I dag
har gränsdragningen mellan traditionella tidningsannonser och annonser som publiceras
på nätet blivit tunnare. Skillnaden på annonserna är inte lika tydlig som tidigare. Den
tryckta tidningsannonsen hittas dessutom ofta på nätet i en digital upplaga av tidningen.
Alla platsannonser publiceras inte heller i tidningar, utan alla kommuner har själva fattat
beslut om var platsannonserna ska publiceras.

5.1

Platsannonser

En platsannons är en annons där en arbetsgivare utlyser en ledig tjänst eller befattning.
Av en platsannons framgår vad som krävs av den person som söks för uppgiften, till
exempel beträffande utbildning och behörighet eller hurdana erfarenheter man önskar att
personen

besitter.

Dessutom

innehåller

en

annons

också

information

om

anställningsförhållandets längd samt lönesättning. Platsannonserna publiceras vanligen
på nätet eller i tidningar. Många kommuner använder sig av Kuntarekry (kuntarekry.fi)
28

för att annonsera lediga jobb. Även på TE-tjänsternas nätsidor hittar man platsannonser.
Lediga jobb på bibliotek hittas också i Fackkalendern på nätsidan biblioteken.fi
(https://www.biblioteken.fi/fackkalendern). De finskspråkiga annonserna hittas på
samma sida via Ammattikalenteri. Beträffande tidningar har kommunerna olika principer
för vilka tidningar som används som officiella annonskanaler.
Anställningsformen för biblioteksanställda i en kommun kan vara antingen tjänster eller
befattningar. Om arbetsuppgifterna innebär att den anställda utövar offentlig makt måste
anställningen vara ett tjänsteförhållande (kommunallag 410/2015). Enligt lagen
förutsätter ett tjänsteförhållande ett offentligt ansökningsförfarande (lag om kommunala
tjänsteinnehavare 304/2003). I arbetsavtalslagen (55/2001) stadgas det däremot ingenting
om ansökningsprocessen för befattningshavare som anställs med arbetsavtal. Med andra
ord är det alltså möjligt att anställa en person i ett arbetsavtalsförhållande till exempel
med hjälp av interna arrangemang eller utan offentlig rekrytering. Det här betyder att alla
lediga arbetsplatser på ett bibliotek kanske inte alls finns synliga i offentligheten. Det är
dock svårt att uppskatta hur många platser det kunde röra sig om. Ofta har kommunerna
dessutom egna regler om hur rekryteringen ska gå till och det torde vara så att majoriteten
av lediga arbetsplatser på biblioteken lediganslås offentligt oberoende av om det är fråga
om tjänsteförhållanden eller inte.

5.2

Undersökningens empiriska material

Det källmaterial som fanns tillgängligt för denna forskning var platsannonser som hade
publicerats 2009–2020 (april) i Fackkalendern. Annonserna var samlade i ett kalkylblad,
som på begäran hade skapats av Fackkalenderns upprätthållare. Kalkylbladet innehöll
information bland annat om arbetsgivare och själva annonstexten. Tidsperioden i
kalkylbladet var alltför omfattande och därför gjordes en gränsdragning. De
platsannonser som behandlades valdes avsiktligt så att annonser från början av år 2017
till april 2020 beaktades. År 2017 valdes som gräns eftersom den nya bibliotekslagen då
trädde i kraft. Ett undantag gjordes beträffande tre platsannonser som för första gången
publicerades redan 2016 innan den nya lagen hade trätt i kraft. Då källmaterialet
granskades var dessa tre uppgifter lediganslagna på nytt i början av år 2017 och en
bedömning av om och hur den nya lagen syns också i dessa redan tidigare lediganslagna
uppgifterna gjordes. Det att gränsen drogs till april 2020 berodde på praktiska orsaker

29

som hänförde sig till tidtabellen för denna undersökning. När skrivprocessen inleddes var
det tillgängliga materialet begränsat till detta tidsintervall. Undersökningen begränsades
dessutom till att endast gälla platsannonser för chefsuppdrag. Däremot gjordes till
exempel ingen geografisk eller språklig begränsning. Alla arbetsgivare beaktades
oberoende av storlek. Det spelade inte heller någon roll om det var fråga om en tidsbunden
eller en tillsvidare anställning. När källmaterialet begränsades på det här sättet innebar
det att resultatet avspeglade det förgångna och det som önskades i platsannonser för några
år sedan. Med tanke på att det var den nya bibliotekslagen som skapade ramen för
undersökningen var det här en motiverad begränsning.
Eftersom annonserna för denna undersökning endast sållades bland de annonser som hade
publicerats i Fackkalendern på www.biblioteken.fi (kirjastot.fi) innebar detta att vissa
lediga platser inte beaktades. Under forskningsprocessen upptäcktes åtminstone en
lediganslagen uppgift som hade platsat de definitioner som ställdes för annonserna i
denna undersökning, men som inte fanns på ovannämnda sida. Dessutom innehöll
materialet fyra annonser som enbart hänvisade till nätsidor. Dessa nätsidor fanns inte
längre tillgängliga, vilket betydde att annonserna inte kunde användas som källmaterial.
Trots detta torde inte antalet uteblivna annonser ha varit så stort att det hade påverkat
resultatet nämnvärt. Bland annonserna fanns också några positioner inom organisationer
som inte omfattas av lagen om allmänna bibliotek. En kort jämförelse gjordes därför för
att granska om och hur de krav som ställdes av dessa organisationer skiljde sig från de
krav som ställdes av de kommunala arbetsgivarna. Utgående från de definierade
avgränsningarna fanns det sammanlagt 110 annonser att granska. År 2017 publicerades
23 annonser, år 2018 40 annonser, år 2019 35 annonser och år 2020 (januari–april) 12
annonser. Tre av annonserna som publicerades år 2017 hade publicerats redan år 2016.
Platsannonserna var undersökningens enda källmaterial, även om det med tanke på
trovärdighet kunde vara motiverat att använda olika slags material. I denna undersökning
var det ett medvetet val att begränsa materialet enbart till platsannonser. Det här valet
gjordes främst av arbetsekonomiska skäl. Det som kunde ha gjorts för att få ett annorlunda
källmaterial hade till exempel varit intervjuer eller enkäter.

30

5.3

Innehållsanalys av materialet

I den här undersökningen har utbildningskraven och de andra kompetenskraven först
granskats skilt. De platsannonser som granskades fanns samlade i ett kalkylblad och
begränsades till att gälla chefspositioner. En kvalitativ innehållsanalys av platsannonserna
gjordes dels för att kunna få en överblick av hurdana chefsuppgifter som var
lediganslagna, dels för att skapa en bild av de krav och förväntningar som ställdes på den
som skulle rekryteras. Analysen skedde stegvis där den första analysen gjordes
summerande. I en summerande kvalitativ analys identifieras först vissa nyckelord för att
skapa en helhetsbild. Både forskarnas intressen och litteraturen styr nyckelorden som
definieras och bestäms innan analysen görs. Nyckelorden kan också utvecklas under
själva analysen (Hsieh & Shannon, 2005, s. 1283, 1286).
I en kvalitativ innehållsanalys ska källmaterialet kodas och kategoriseras (Harper, 2012,
s. 38). I den här undersökningen kodades materialet först så att platsannonser som
innehöll nyckelordet chef/direktör/förman eller där det av uppgiftsbeskrivningen
framgick att det handlade om en chefsposition, identifierades. Eftersom de flesta
annonserna var på finska användes också begreppen johtaja/päällikkö/esimies i
gallringen. Det här gjordes manuellt, vilket enligt Harper (2012, s. 42) är fördelaktigt
eftersom begreppen kan analyseras både med utgångspunkt i kontexten och i hur ofta de
förekommer. Med chefsposition avsågs här till exempel uppgiften som biblioteksdirektör
eller -chef eller kultur- och bibliotekschef (till exempel kirjastotoimenjohtaja,
kirjastonjohtaja eller kirjastopalvelupäällikkö på finska). Ett av kriterierna var också att
arbetsuppgifterna skulle innehålla förmansuppgifter. Däremot valdes uppgifter som var
lediganslagna till exempel under namnet ledande bibliotekarie (johtava kirjastonhoitaja)
att inte tas med i denna granskning eftersom den lediganslagna uppgiften i främsta hand
tolkades vara uppgiften som bibliotekarie. En del övriga arbetsuppgifter hade också ordet
chef i namnet, till exempel projektchef. De här annonserna togs med enbart om
förmansuppgifter ingick i uppgiftsbeskrivningen. Vissa annonser var publicerade både på
svenska och på finska. I dessa fall räknades naturligtvis endast den ena annonsen med.
Det fanns också uppgifter som lediganslogs på nytt. Om det i den nya annonsen
uttryckligen var fråga om att ansökningstiden enbart hade förlängts räknades dessa
annonser som en. Om det däremot fanns annorlunda krav eller uppgifter i den nya
annonsen räknades den som en egen.

31

Efter att de annonser som berörde chefsposter hade kodats och sållats fram, kodades
källmaterialet ännu noggrannare. I det andra skedet var det mera fråga om en
konventionell, kvalitativ innehållsanalys. Hsieh och Shannon (2015) definierar den
konventionella analysen som en analys där forskaren inte använder sig av färdiga
kategorier, utan de växer fram från det material som granskas. Den här analysmetoden
används särskilt då det inte finns mycket teori eller litteratur om forskningsproblemet
(Hsieh & Shannon, 2005, s. 1279). Därför lämpade sig den här metoden i denna
undersökning. De kategorier som växte fram i det andra skedet av kodningen var annonser
som innehöll behörighetskrav enligt den gamla förordningen och annonser som följde den
nya lagens krav. Dessutom visade materialet att det var ändamålsenligt att skilja på
annonser som gällde chefer för hela det kommunala biblioteksväsendet och chefer på en
lägre nivå. Eftersom det i den gamla förordningen också fanns specifika behörighetskrav
för de här lägre cheferna var det motiverat att göra en sådan indelning.
Undersökningen granskar också andra krav, förutom de lagstadgade, som ställs på chefer
vid allmänna bibliotek. Beträffande chefer för hela det kommunala biblioteksväsendet
krävs enligt den nya bibliotekslagen lämplig högre högskoleutbildning, ledarförmåga och
god förtrogenhet med bibliotekens uppgifter och verksamhet (1492/2016). Varken kravet
på ledarförmåga eller kravet på god förtrogenhet med bibliotekens uppgifter och
verksamhet är närmare definierat. Därför undersöktes också andra krav som arbetsgivarna
ställde i annonserna.
För att kunna skapa en bild av vilka övriga krav som förekom i annonserna kodades
källmaterialet också med avseende på dessa. Det här gjordes också som en konventionell
analys och kategorierna växte fram under processens gång. Färdigheter och kompetenser
som arbetsgivarna förutsatte identifierades. Färdigheter som enbart räknades till fördel
för sökanden beaktades inte. Klassificeringen av kompetenserna gjordes också manuellt
och eftersom jag valde hur kompetenserna klassificerades och grupperades kan man säga
att det var fråga om en subjektiv klassificering. Varje annons granskades för att skapa en
bild av vilka kompetenser som krävdes. Arbetsgivarna använde sig inte av likadana ord
eller beskrivningar av kompetenserna, vilket betydde att en tolkning gjordes redan i det
här skedet då kompetenserna klassificerades i kalkylbladet. Om kompetenserna hade
sökts fram med hjälp av bestämda sökord hade resultatet troligen varit lite annorlunda.

32

Eftersom undersökningen uttryckligen handlade om det som arbetsgivarna förväntade sig
av dem som väljs till chefspositioner avspeglar resultatet inte de kompetenser som krävs
på hela biblioteksfältet. Det går alltså inte att dra direkta slutsatser av vad som krävs och
förväntas av bibliotekarier. Målet med den här avgränsningen var att kunna peka på vad
arbetsgivare anser vara sådant som en anställd i chefsposition måste kunna.
Både den gamla och den nya bibliotekslagen innehåller någon form av bestämmelser
beträffande utbildningskrav och därför var det relativt lätt att sortera annonserna enligt
dessa kriterier. Det var sällan svårt att tolka hurdan utbildning som krävdes i annonserna.
Däremot är de övriga kompetenserna inte lagstadgade, vilket också innebär att varje
arbetsgivare själv både kan bestämma vilka kompetenser som krävs och formulera dem i
platsannonserna. Vissa annonser innehöll långa och utförliga beskrivningar av
kompetenser som krävdes, medan andra var väldigt kortfattade. Därför var det en större
utmaning att sortera kompetenserna för att kunna analysera dem. Även om en kompetens
nämndes flera gånger har detta inte beaktats, utan kompetensen har räknats endast en
gång. För att det skulle vara lättare att identifiera och tolka de olika kompetenserna har
de behandlats som större helheter. Likartade kompetenser slogs ihop under mer allmänna
begrepp. De kompetenshelheter som identifierades diskuteras närmare i följande kapitel
i samband med resultaten.

33

6. Resultat
I det här kapitlet presenteras de resultat som uppnåddes genom att analysera
platsannonserna för chefspositioner vid bibliotek 2017–2020. Först diskuteras de
kompetenser som identifierades och sedan presenteras resultaten kronologiskt med ett
underkapitel för varje år, dock så att resultaten för de bibliotek som inte är allmänna
behandlas gemensamt i ett underkapitel. I resultaten ingår både annonsernas
behörighetskrav och kompetenskrav. Annonserna för allmänna bibliotek presenteras
också årsvis med hjälp av tabeller för att skapa en klarare struktur över resultaten. Till
sist diskuteras ännu alla resultat och en helhetsbild skapas.

6.1

Kompetenshelheter i platsannonserna

Den nya bibliotekslagen innehåller kompetenskrav endast för den som leder det
kommunala biblioteksväsendet. Lagen kräver ”ledarförmåga och god förtrogenhet med
bibliotekens uppgifter och verksamhet” (1492/2016). För övriga chefsuppdrag, de som i
denna undersökning kallas mellanchefer, finns inga lagstadgade kompetenskrav. De
kompetenskrav som granskades i den här undersökningen begränsades till kompetenser
som var angivna som förutsättningar i platsannonserna. Den här begränsningen gjordes
för att försöka lyfta fram vilka kompetenser som anses vara sådana som en person måste
ha för att kunna anställas. De kompetenser som inte var angivna som villkorliga i
annonserna beaktades inte. Undersökningen granskade inte heller närmare personliga
egenskaper som eventuellt nämns i annonserna. För att det skulle vara lättare att
identifiera och tolka kompetenserna behandlades de som större helheter och kategorier.
De helheter som kunde urskiljas var erfarenhet av ledarskap, erfarenhet av
biblioteksarbete, chefsegenskaper, organisationsförmåga, färdigheter att nätverka,
färdigheter och vilja att utveckla samt samarbetsförmåga. De här helheterna var sådana
som ofta förekom i annonserna. Det fanns naturligtvis också andra kompetenser som
krävdes, men de var mera sporadiskt förekommande. Bland de här kompetenserna fanns
till exempel ekonomiska kunskaper och kundservice.
Även om den nya bibliotekslagen innehåller ett krav på ledarförmåga finns det ingen
närmare definition på vad det här begreppet innebär när det gäller biblioteksväsendet.

34

Alla kompetenshelheter som identifierades i annonserna kunde tänkas vara en del av
begreppet ledarförmåga, alltså sådant som krävs av en chef. I helheten chefsegenskaper
har annonsernas olika skrivningar om ledarförmåga och chefskap inkluderats. Därför
gjordes tolkningen att den kompetenshelheten motsvarar det lagstadgade kravet på
ledarförmåga. Erfarenhet och förmåga är inte liktydiga och därför har kompetenserna
beträffande ledarskap delats i två delar.
Kompetenshelheten erfarenhet av biblioteksarbete är inte särskilt mångtydig. Till den här
helheten räknades krav på arbetserfarenhet på bibliotek i någon form. De övriga
kompetenshelheterna som identifierades är däremot mer abstrakta. Det finns inga exakta
definitioner på vad som avses med organisationsförmåga, färdigheter att nätverka,
färdigheter och vilja att utveckla eller samarbetsförmåga. Kompetenshelheten
samarbetsförmåga syftar på de kompetenser som i finskspråkiga annonser ofta kallas
vuorovaikutus- ja yhteistyötaidot utan närmare definition av vad det här innebär. I
Luomas (2011) utredning var samarbetsförmåga en av de mest eftertraktade
kompetenserna. Samtidigt påpekade hon att det kunde vara fråga om ett begrepp som
rutinmässigt nämndes i platsannonser utan att en rekryterare närmare reflekterade över
dess innebörd eftersom begreppet ofta förekom i exakt samma formulering (Luoma,
2011, s. 83–84).
Samarbetsförmåga är något som också hänger ihop med kompetensen färdigheter att
nätverka. De här kompetenserna liknar delvis varandra med tanke på vad som krävs av
en person som förutsätts ha dessa kompetenser. Luoma poängterade i sin rapport att
samarbete

förutsätter

kommunikationsfärdigheter

och

flexibilitet.

Nätverkande

förutsätter likaså kommunikationsfärdigheter, men också en slags social självsäkerhet där
man aktivt försöker skapa nätverk. Dessutom identifierade hon personliga egenskaper
såsom energisk och utåtriktad som behövs för att kunna nätverka. (Luoma, 2011, s. 84).
Kompetensen organisationsförmåga kan dels tänkas betyda förmågan att strukturera
arbetet, att planera och att vara förutseende, dels att organisera information och kunskap.
Eftersom

annonserna

som

granskades

gäller

chefspositioner

tolkades

organisationsförmåga i den här undersökningen vara det förstnämnda, trots att det handlar
om arbetsuppgifter i anslutning till bibliotek. Det är rimligt att anta att arbetsgivare som
kräver organisationsförmåga av den som väljs till chef syftar på förvaltningsmässig
organisationsförmåga.

35

Till kompetensen som kallas färdigheter och vilja att utveckla räknades också de annonser
där man ville att en person är innovativ. Begreppet syftar på det som i finska annonser
kallas kehittämishalu eller kehittämiskyky. Det som gör kompetensen svårdefinierad är att
det i annonserna sällan är specificerat exakt vad det är som ska utvecklas.
Utvecklingsfärdigheter kräver en förmåga att skapa en övergripande uppfattning om
helheter samt synpunkter på vad som borde tas itu med. Den här förmågan är, precis som
nätverkandet, ofta beroende av hurdana personliga egenskaper en människa har.
Även om det var relativt lätt att skapa en bild av vilka kompetenser som krävdes med
hjälp av att behandla dem som helheter, var helheterna också en utmaning. Det kan finnas
en risk för att helheterna inte ger en tillräckligt specifik bild av de kompetenser som
arbetsgivarna egentligen vill ha. I annonserna använde man olika ordval och
omskrivningar för att beskriva kompetenserna och en annons innehöll ofta många
kompetenser. Alla kompetenser i en annons har naturligtvis räknats med.
I följande underkapitel presenteras resultaten årsvis. I de tabeller som sammanfattar
resultaten är kategorierna gjorda enligt de indelningar gällande behörighet och kompetens
som tidigare har diskuterats. De lediganslagna uppgifterna i tabellerna är chef för det
kommunala biblioteksväsendet och mellanchef. Dessutom finns behörighetskraven
kategoriserade enligt följande: nya bibliotekslagen, biblioteksförordningen 2014,
biblioteksförordningen 2013, blandade krav, annat och framgår ej av annonsen.
Kompetenskraven avbildas i tabellerna med hjälp av de kompetenshelheter som
identifierades. Det bör noteras att tabellerna endast visar de allmänna bibliotekens
annonser. Antalet annonser i tabellerna gäller alltså endast de allmänna biblioteken.

6.2

Platsannonserna år 2017

Den nya lagen om allmänna bibliotek trädde i kraft 1.1.2017. Bland de platsannonser som
publicerades det året fanns 23 annonser som granskades i denna forskning. I elva av de
här annonserna söktes chef för det kommunala biblioteksväsendet, fyra handlade om
chefsuppgifter vid andra bibliotek än offentliga och i de övriga annonserna söktes chefer
till en mellannivå, till exempel ett enskilt bibliotek. Tre av tjänsterna som chef för det
kommunala biblioteksväsendet hade varit lediganslagna redan föregående år då de gamla
behörighetskraven gällde. En av dessa annonser var en annons om förlängd ansökningstid
och ur den nya annonsen som publicerades i början av år 2017 framgick inget om
36

förändrade behörighetskrav. Den andra lediganslagna tjänsten var ett vikariat som bägge
gångerna hade samma behörighetskrav enligt den gamla förordningen om bibliotek. I den
tredje annonsen lediganslogs samma tjänst som föregående år, men behörighetskraven
hade justerats så att den nya bibliotekslagen tillämpades. Det var inte fråga om att
ansökningstiden skulle har förlängts, utan det fanns ett behov att igen hitta en ny
tjänsteinnehavare.
Tabell 1 Behörighetskrav i annonserna år 2017

2017
Behörighetskrav enligt den nya
bibliotekslagen

Chef för det kommunala
biblioteksväsendet

Mellanchef
3

1

Behörighetskrav enligt förordningen 2014

3

1

Behörighetskrav enligt förordningen 2013

0

6

Blandade krav

2

0

Annat

2

0

Framgår ej av annonsen

1

0

11

8

I tre (27,2 %) av platsannonserna där man sökte chef för det kommunala
biblioteksväsendet var behörighetskraven formulerade exakt enligt den nya lagen:
“lämplig högre högskoleexamen, ledarförmåga och god förtrogenhet med bibliotekens
uppgifter och verksamhet.” (1492/2016). Två annonser (18,1 %) nämnde lämplig högre
högskoleexamen, men specificerade inte de övriga lagstadgade kraven. Lagens krav på
god förtrogenhet med bibliotekens uppgifter kunde ändå hittas som omskrivningar, till
exempel genom krav på arbetserfarenhet inom biblioteksväsendet. I två (18,1 %)
platsannonser kombinerades kraven från den nya bibliotekslagen och den gamla
förordningen från år 2013. Behörighetskraven definierades enligt den gamla
förordningen, det vill säga högre högskoleexamen samt 60 studiepoäng i biblioteks- eller
informationsvetenskaper, men dessutom fanns den nya lagens krav på ledarförmåga och
god förtrogenhet med bibliotekens uppgifter och verksamhet också angivna som
behörighetskrav. De gamla behörighetskraven fanns angivna i tre (27,2 %) platsannonser,
men utöver detta förutsattes även erfarenhet av chefsuppgifter och personalförvaltning.

37

Bland de åtta annonser där lägre chefspositioner var lediganslagna fanns bara en (12,5 %)
som

motsvarade

den

nya

bibliotekslagen.

Behörighetskravet

var

lämplig

högskoleexamen, helt enligt lagens formulering. I de övriga sju (87,5 %) annonserna
krävdes 60 studiepoäng i biblioteks-och informationsvetenskaper. En (12,5 %) av
annonserna ställde krav enligt den förändrade biblioteksförordningen (784/2014) där
lämplig högskoleexamen räcker för den som leder ett eller flera verksamhetsställen.
Majoriteten av annonserna ställer dock sina behörighetskrav enligt den äldre förordningen
(406/2013) och krävde både högre högskoleexamen och 60 studiepoäng i biblioteks- och
informationsvetenskaper.
I annonserna från 2017 fördelades kraven på kompetenshelheterna enligt följande:
Tabell 2 Kompetenskrav i annonserna år 2017
2017
Kompetenshelhet
Erfarenhet av
ledarskap
Erfarenhet av
biblioteksarbete
Chefsegenskaper
Organisationsförmåga
Färdigheter att
nätverka
Färdigheter och vilja
att utveckla
Samarbetsförmåga

Alla

Chef för det
Mellanchef
kommunala
biblioteksväsendet
21 %
9%

37,5 %

37 %

36 %

37,5 %

37 %
5%
5%

36 %
9%
9%

37,5 %
0%
0%

26 %

18 %

37,5 %

47 %

27 %

75 %

I denna fördelning finns kompetenshelheterna samlade på tre olika sätt: alla annonser,
annonser som sökte chefer för hela biblioteksväsendet och annonser som sökte
mellanchefer. Samarbetsförmåga är den kompetens som krävdes i de flesta annonserna.
Kompetenskravet hittades i 75 % av de annonser där man sökte mellanchefer och var den
mest eftersökta kompetensen i dessa annonser. I annonser där man sökte chef för hela
biblioteksväsendet var däremot samarbetsförmåga inte den mest eftersökta kompetensen.
Erfarenhet av biblioteksarbete samt chefsegenskaper var aningen mera efterfrågade och
hittades i 36 % av annonserna, medan samarbetsförmåga som krav fanns i 27 % av dem.
Kompetenskraven organisationsförmåga och färdigheter att nätverka krävdes endast av
chefer för hela biblioteksväsendet. För mellanchefer delades kraven på övriga
kompetenser jämnt, men erfarenhet av ledarskap samt färdigheter att utveckla nämndes

38

oftare i annonser som sökte mellanchefer än i annonser som sökte chef för hela
biblioteksväsendet. Endast knappt 10 % av annonserna krävde erfarenhet av ledarskap av
chefer för hela biblioteksväsendet, medan motsvarade andel för mellanchefer var 37,5 %.

6.3

Platsannonserna år 2018

Av de platsannonser som publicerades år 2018 har fyrtio annonser analyserats i den här
undersökningen. Hälften av dem har här räknats som annonser där man söker chef för
hela biblioteksväsendet i en kommun. En av annonserna hänförde sig till Åland. Åland
omfattas inte av den nya lagen om allmänna bibliotek, utan där finns en egen landskapslag
om allmänna bibliotek (1997:2) samt en biblioteksförordning för landskapet Åland
(1997:83). Dessutom fanns det en annons vars uppgifter inte längre fanns tillgängliga,
eftersom länken den hänvisade till hade försvunnit. Tre av platsannonserna gällde inte
allmänna bibliotek.
I över hälften (55 %) av annonserna där man sökte chef för det kommunala
biblioteksväsendet var behörighetskraven formulerade enligt den nya bibliotekslagen. I
två av de här annonserna hänvisade arbetsgivarna till den nya lagen, men förutsatte också
arbetserfarenhet från bibliotek. En arbetsgivare ansåg studier inom biblioteks- och
informationsvetenskaper meriterande. I ett fall hänvisade platsannonsen till den nya lagen
angående behörighetskraven, men också till den gamla biblioteksförordningen
(406/2013) som inte längre gäller. Eftersom förordningen inte längre tillämpas kan en
dylik formulering i en annons orsaka förvirring för den som har tänkt söka posten. Det
kan vara svårt att förstå vilka behörighetskrav arbetsgivaren ställer. En annan arbetsgivare
hade publicerat rekryteringsannonser på både finska och svenska, men hade inte samma
innehåll i dem. Den finska annonsen hänvisade till den nya bibliotekslagen beträffande
kunskapskraven, medan den svenska hänvisade till den föråldrade förordningen. Den
finska annonsens formulering skapade dessutom intrycket att den nya lagen kräver högre
högskoleexamen samt yrkesutbildning (ammattitutkinto) inom informationsvetenskaper.
Majoriteten (58,8 %) av annonserna i vilka man sökte mellanchefer, ställdes
behörighetskraven

enligt

biblioteksförordningen

2013,

det

vill

säga

högre

högskoleexamen samt 60 studiepoäng i biblioteks- och informationsvetenskaper krävdes.
Endast två (11,8 %) annonser hänvisade till den nya bibliotekslagen.

39

Tabell 3 Behörighetskrav i annonserna år 2018
Chef för det kommunala
2018
biblioteksväsendet
Behörighetskrav enligt den nya
bibliotekslagen*
Behörighetskrav enligt förordningen 2014
Behörighetskrav enligt förordningen 2013
Blandade krav
Annat
Framgår ej av annonsen

Mellanchef
11
5
0
0
3
1
20

2
3
10
2
0
0
17

*en annons som motsvarar åländsk lagstiftning ingår

I annonserna från 2018 fördelades kompetenshelheterna på följande sätt:
Tabell 4 Kompetenskrav i annonserna år 2018
2018
Kompetenshelhet
Erfarenhet av
ledarskap
Erfarenhet av
biblioteksarbete
Chefsegenskaper
Organisationsförmåga
Färdigheter att
nätverka
Färdigheter och vilja
att utveckla
Samarbetsförmåga

Alla

Chef för det
Mellanchef
kommunala
biblioteksväsendet
19 %
25 %

12 %

8%

15 %

0%

14 %
11 %
11 %

10 %
5%
10 %

18 %
18 %
12 %

19 %

15 %

24 %

30 %

30 %

30 %

Precis liksom föregående år var samarbetsförmågan den mest efterfrågade kompetensen.
Den här gången var den mest efterfrågad i bägge chefsuppdrag och 30 % av annonserna
innehöll detta krav. Till skillnad från år 2017 då knappt 10 % av annonserna krävde
erfarenhet av ledarskap förekom kravet i 25 % av annonserna i vilka man sökte chef för
det kommunala biblioteksväsendet. Av de här cheferna krävdes dessutom erfarenhet av
biblioteksarbete samt färdigheter att utveckla (15 %), medan chefsegenskaper samt
organisationsförmåga krävdes av mellanchefer (18 %).
Bland annonserna fanns även två annonser som var publicerade av samma arbetsgivare,
på samma dag och vars arbetsuppgifter och uppgiftsbeskrivningar var så gott som
identiska. Arbetsuppgifterna var sådana som i denna undersökning har kallats mellanchef.
Det som skiljde annonserna från varandra var behörighetskraven som ställdes i dem. I

40

den

ena

annonsen

var

behörighetskraven

formulerade

enligt

den

gamla

biblioteksförordningen (406/2013), vilket betyder att arbetsgivaren krävde högre
högskoleexamen samt 60 studiepoäng i biblioteks- och informationsvetenskaper.
Dessutom krävdes tidigare erfarenhet av ledarskap. I den andra annonsen var
behörighetskravet formulerat enligt den nya bibliotekslagen (1492/2016) och
arbetsgivaren

krävde

lämplig

högskoleexamen

inom

biblioteks-

och

informationsvetenskaper. I denna annons krävdes inte heller tidigare erfarenhet av
ledarskap. Däremot krävdes samarbetsförmåga, vilket i den andra annonsen endast sågs
som meriterande. En skillnad var också att uppgiften som hade de gamla
behörighetskraven hade ett större antal anställda och högre lön än den andra. Den enda
kompetensen som krävdes i båda annonserna var goda kunskaper i engelska och nöjaktiga
kunskaper i svenska.

6.4

Platsannonserna år 2019

År 2019 fanns det sammanlagt 35 platsannonser att granska enligt de gränsdragningar
som gjorts för denna undersökning. En av annonserna hänförde sig till Åland och en av
annonserna var inte publicerad av en kommunal arbetsgivare. Dessutom fanns det en
annons vars uppgifter inte längre var tillgängliga, eftersom länken den hänvisade till hade
försvunnit.
Sjutton annonser identifierades som sådana där man önskade rekrytera en chef för det
kommunala biblioteksväsendet. I en fjärdedel av dessa annonser var behörighetskraven
för tjänsten till ordalydelsen precis enligt den nya bibliotekslagen. I två (11,8 %) annonser
var behörighetskraven uppställda enligt den gamla biblioteksförordningen (406/2013). I
en annons hänvisade arbetsgivaren till den nya bibliotekslagen, men hade trots allt lämnat
bort en del av kraven som lagen ställer. I det här fallet gällde det kravet på högre
högskoleexamen. Enligt annonsen förutsattes endast högskoleexamen trots att uppgiften
var att leda det kommunala biblioteksväsendet. I de övriga chefsannonserna hänvisade
arbetsgivarna till den nya bibliotekslagen, men hade samtidigt önskemål eller krav på vad
som krävdes förutom högre högskoleexamen, ledarförmåga och god förtrogenhet med
bibliotekens

verksamhet.

I

tre

annonser

förutsattes

60

studiepoäng

i

informationsvetenskaper, i två ansågs dylika studier vara meriterande. En arbetsgivare
ansåg också att kännedom om kommunal förvaltning var förtjänstfullt.

41

Beträffande

de

övriga

lediganslagna

chefspositionerna

varierade

kraven.

Behörighetskraven för en majoritet (52, 9 %) av uppgifterna var högre högskoleexamen
samt 60 studiepoäng i biblioteks- och informationsvetenskaper. Dessa arbetsuppgifter var
bibliotekschefer samt serviceansvariga. Det förekom också krav på 60 studiepoäng i
informationsvetenskaper, även om högre högskoleexamen inte krävdes. I några fall
krävdes varken högre högskoleexamen eller studier i informationsvetenskaper och en
arbetsgivare önskade högskoleexamen i biblioteks- och informationsvetenskaper. I en
annons var högre högskoleexamen det enda behörighetskravet för uppgiften som högre
chef.
Tabell 5 Behörighetskrav i annonserna år 2019
Chef för det kommunala
2019
biblioteksväsendet
Behörighetskrav enligt den nya
bibliotekslagen*
Behörighetskrav enligt förordningen 2014
Behörighetskrav enligt förordningen 2013
Blandade krav
Annat
Framgår ej av annonsen

Mellanchef
9
2
0
4
1
1
17

3
3
9
0
2
0
17

* en annons som motsvarar åländsk lagstiftning ingår

År 2019 fördelades kompetenskraven enligt följande:
Tabell 6 Kompetenskrav i annonserna år 2019
2019
Kompetenshelhet
Erfarenhet av
ledarskap
Erfarenhet av
biblioteksarbete
Chefsegenskaper
Organisationsförmåga
Färdigheter att
nätverka
Färdigheter och vilja
att utveckla
Samarbetsförmåga

Alla

Chef för det
Mellanchef
kommunala
biblioteksväsendet
18 %
12 %

24 %

9%

12 %

6%

18 %
6%
9%

24 %
0%
12 %

12 %
12 %
6%

21 %

6%

35 %

47 %

24 %

71 %

42

Samarbetsförmåga var, precis som tidigare, den kompetens som är omnämndes mest i
annonserna. I likhet med år 2017 förekom kravet speciellt ofta i annonser i vilka man
sökte mellanchefer (71 %) och var den överlägset mest efterfrågan kompetensen för den
arbetsuppgiften. För chefer för hela det kommunala biblioteksväsendet var kompetensen
lika efterfrågad som chefsegenskaper (24 %). Kraven på de övriga kompetenserna föll
sedan ganska jämnt (12 %) beträffande dessa chefer förutom kravet på färdigheter att
utveckla (6 %). Av mellancheferna krävdes däremot ofta färdigheter att utveckla (35 %)
samt erfarenhet av ledarskap (24 %).

6.5

Platsannonserna år 2020

Under tidsperioden fanns tolv annonser som granskades. En av dem omfattades inte av
lagen om allmänna bibliotek. Trots att den nya bibliotekslagen redan hade gällt i tre år,
ställdes behörighetskraven till de ledande tjänsterna i de flesta annonser (50 %) enligt den
gamla lagen och biblioteksförordningen som hänförde sig till den. Annonserna i sig
hänvisar inte till den gamla förordningen, utan är endast formulerade så att det som krävs
av sökande är det som tidigare var behörighetskraven i förordningen. Det innebär att
kraven är lämplig högre högskoleexamen i vilken det ingår eller utöver vilken man har
slutfört

studier

som

omfattar

minst

60

studiepoäng

i

biblioteks-och

informationsvetenskaper på högskolenivå. Det fanns endast en (25 %) annons där
behörighetskraven är formulerade enligt den nu gällande lagen. En annan annons avviker
också från de övriga eftersom arbetsuppgifterna enligt den delas mellan uppdraget som
bibliotekschef och som ansvarig för kommunens kulturverksamhet. Behörighetskraven
för dessa uppgifter är ställda enligt den gamla biblioteksförordningen från år 2013.
När det gäller chefspositioner på en lägre nivå förekom det krav både enligt den nya lagen
och de tidigare förordningarna. Det intressanta är att alla de annonser där kraven inte
motsvarar den gällande lagen har krav som motsvarar förordningen från år 2013, inte den
ändrade förordningen från år 2014. Detta innebär att alla annonser kräver högre
högskoleexamen samt studier i biblioteks- och informationsvetenskaper omfattande
minst 60 studiepoäng av mellancheferna. Med andra ord har de annonser som kräver
högre högskoleexamen för dessa poster strängare behörighetskrav än både den sist
gällande förordningen och den nya bibliotekslagen.

43

I tre annonser där samma arbetsgivare söker personal till tre liknande uppgifter som
mellanchef, är behörighetskraven lämplig högskoleexamen inom biblioteks- och
informationsområdet. Det finns alltså inget krav på högre högskoleexamen och
annonserna motsvarar på den punkten den nya bibliotekslagen. Däremot är formuleringen
om att examen förväntas inom ett visst område ovanligt formulerat. Lagen definierar inte
inom vilken bransch den avlagda högskoleexamen ska vara, utan stadgar endast att det
ska finnas ”tillräckligt många anställda med utbildning inom bibliotek- och
informationsområdet” (1492/2016, §17). Därför har dessa tre annonser klassats som
”Annat” beträffande behörighetskraven i nedanstående tabell.
Tabell 7 Behörighetskrav i annonserna år 2020 (januari–april)
Chef för det kommunala
2020 (januari–april)
biblioteksväsendet
Behörighetskrav enligt den nya
bibliotekslagen
Behörighetskrav enligt förordningen 2014
Behörighetskrav enligt förordningen 2013
Blandade krav
Annat
Framgår ej av annonsen

Mellanchef
1
2
0
1
0
0
4

1
0
2
0
4
0
7

Kompetenskraven fördelades enligt följande i annonserna från 2020:
Tabell 8 Kompetenskrav i annonserna år 2020 (januari–april)
2020 (januari–april)
Kompetenshelhet
Erfarenhet av
ledarskap
Erfarenhet av
biblioteksarbete
Chefsegenskaper
Organisationsförmåga
Färdigheter att
nätverka
Färdigheter och vilja
att utveckla
Samarbetsförmåga

Alla

Chef för det
Mellanchef
kommunala
biblioteksväsendet
27 %
25 %

29 %

0%

0%

0%

18 %
9%
18 %

50 %
25 %
25 %

0%
0%
14 %

27 %

50 %

14 %

27 %

25 %

29 %

Det är viktigt att notera att antalet annonser under den här perioden inte är stort, vilket
betyder att ett enskilt kompetenskrav kan få en alltför stor tyngd i resultatet. Dessutom är
perioden kortare än de övriga som granskades. De kompetenser som under den här

44

perioden krävdes mest var i stort sett de samma som under tidigare år. Samarbetsförmåga,
färdigheter att utveckla och erfarenhet av ledarskap krävdes i de flesta annonser.
Intressant att notera är också att inte en enda av de granskade annonserna innehöll ett krav
på erfarenhet av biblioteksarbete. År 2017 fanns kravet i 37 % av annonserna, men
minskade under de övriga åren. Eventuellt kan en förklaring till detta vara att erfarenheten
först var ett krav, men senare enbart ett önskemål. Också det att antalet granskade
annonser var litet kan ha påverkat resultatet.

6.6

Översikt över kompetenskraven i platsannonserna

Sammanfattningsvis kan man konstatera att trots att kompetenserna som krävdes i
annonserna varierade från år till år var samarbetsförmåga den kompetens som krävdes
allra mest. Samarbetsförmåga krävdes under hela den tid som granskades i 39 % av alla
annonser. Speciellt efterfrågad var denna kompetens för uppgiften som mellanchef.
Kompetenskravet förekom i 27 % av annonserna i vilka man sökte chef för hela det
kommunala biblioteksväsendet och i 51 % av annonserna i vilka man sökte mellanchefer.
De kompetenskrav som utöver samarbetsförmåga var mest efterfrågade var erfarenhet av
ledarskap (20 %), chefsegenskaper (20 %) samt färdigheter och vilja att utveckla (22 %).
Bland dessa kompetenser fanns också en skillnad på beträffande hur ofta de krävdes av
mellanchefer eller av chefer för hela det kommunala biblioteksväsendet. Färdigheter och
vilja att utveckla krävdes i 29 % av annonserna som gällde mellanchefer, men gällande
chefer för hela biblioteksväsendet förekom kompetensen endast i 15 % av annonserna.
Chefsegenskaper krävdes sin tur i 23 % av de sistnämnda annonserna, men endast i 16 %
av annonserna för mellanchefer. Erfarenhet av ledarskap krävdes i en ungefär lika stor
andel av annonserna (17 % av chefer för hela biblioteksväsendet, 22 % av mellanchefer).
Kompetenskravet erfarenhet av biblioteksarbete var lika efterfrågat i chefsannonserna för
hela biblioteksväsendet som kravet på erfarenhet av ledarskap (17 %). För mellanchefer
krävdes inte erfarenhet av biblioteksarbete i lika stor utsträckning (8 %). De två övriga
kompetenshelheterna organisationsförmåga samt färdigheter att nätverka krävdes
däremot inte särskilt ofta varken av chefer för hela det kommunala biblioteksväsendet
eller av mellanchefer.
I annonser där man sökte chef för hela det kommunala biblioteksväsendet var alltså de
mest krävda kompetenserna samarbetsförmåga, chefsegenskaper, erfarenhet av ledarskap
45

och erfarenhet av biblioteksarbete. I annonser där man sökte mellanchefer var
samarbetsförmåga den mest krävda kompetensen, följd av färdigheter och vilja att
utveckla samt erfarenhet av ledarskap.

6.7

Platsannonserna vid övriga bibliotek 2017–2020

Eftersom den nya bibliotekslagen endast gäller allmänna bibliotek tillämpas den till
exempel inte på högskolebibliotek. Detta betyder att personalens behörighetskrav inte är
lagstadgade på samma sätt som för allmänna bibliotek. Det är ändå intressant att också
kasta en blick på platsannonser vid bibliotek som inte omfattas av den nya
bibliotekslagen. Bland platsannonserna fanns nio chefsposter vid bibliotek som inte är
allmänna, till exempel vid högskolebibliotek och bibliotek vid olika institut. Vissa av
dessa poster var uttryckligen chef för hela biblioteket, medan andra var ledande poster
som till exempel servicechef. De här annonserna har granskats för att göra en jämförelse
mellan kraven vid allmänna bibliotek och övriga. En del av de här annonserna fanns
enbart som länkar i källmaterialet. Tyvärr var länkarna inte längre tillgängliga och därför
blir bilden av de övriga biblioteken inte heltäckande. Det kan också finnas annonser som
inte har publicerats på sidan www.biblioteken.fi därifrån annonserna till denna
undersökning plockades. I alla annonser som granskades krävdes högre högskoleexamen,
men studier i informationsvetenskaper var ett krav endast i en (11,1 %) annons. I tre (33,3
%) annonser sågs studier i informationsvetenskaper som meriterande. Alla annonser hade
engelska som ett av språkkraven. Eftersom det var fråga om chefsposter innehöll
annonserna också krav på erfarenhet av ledarskap och förmåga att leda experter eller
egenskaper som stöder ett gott ledarskap. I några annonser önskade arbetsgivarna också
erfarenhet av att handha ekonomi och finansiering.
De övriga bibliotek som granskades har alla sina egna specifika kunskapsbehov och
kunskapskrav. Det här syntes i platsannonserna och gjorde det därför svårt att jämföra
biblioteken med varandra eftersom de är unika. Antalet annonser som granskades var inte
stort och den enda gemensamma nämnaren som alla platsannonser hade var kravet på
högre högskoleexamen samt kunskaper i engelska. Det är därför utmanande att dra
allmänna slutsatser som skulle gälla för alla övriga bibliotek eftersom de alla har en egen
nisch att fylla. Likheterna med annonserna för ledande poster vid allmänna bibliotek hittas
närmast i kravet på högre högskoleutbildning. I annonserna beträffande allmänna

46

bibliotek förekom inte engelska som språkkrav på samma sätt som i annonserna
beträffande de övriga biblioteken, men på tvåspråkiga orter fanns krav på kunskaper i
både finska och svenska.

47

7 Diskussion
I kapitlet diskuteras de resultat som nåddes beträffande behörighets- och kompetenskrav
i platsannonserna 2017–2020. Resultatet kopplas ihop med tidigare forskning och med de
krav som den nya bibliotekslagen ställer. En anknytning till regeringens proposition om
ny bibliotekslag görs delvis också. Dessutom görs en reflektion över hur forskning kring
temat kunde gå vidare.
Jämförelsen av platsannonserna visade att majoriteten av alla annonser hänvisade till den
nya bibliotekslagen och dess behörighetskrav. Samtidigt är det ändå viktigt att påpeka att
nästan lika många annonser hänvisade till biblioteksförordningen från år 2013. I
annonserna hänvisade man till den nya bibliotekslagen både då man sökte chef för hela
det kommunala biblioteksväsendet och då man sökte mellanchefer. Likaså söktes båda
dessa chefer också med hänvisningar till förordningen från år 2014. Däremot sökte man
endast mellanchefer i de annonser som hänvisade till förordningen från år 2013. Det
sammanlagda antalet annonser som hänvisade till gamla förordningar eller innehöll
blandade krav var betydligt större än antalet annonser som hänvisade till den nya lagen.
Det som undersökningen visade var alltså att det fanns en skillnad på vilken lag eller
förordning annonserna hänvisade till beroende på om man sökte chef för hela
biblioteksväsendet eller det som i denna undersökning har kallats mellanchef. I de
annonser där man sökte chef för hela det kommunala biblioteksväsendet hänvisade
majoriteten av annonserna till den nya bibliotekslagen beträffande behörighetskraven.
Detta betyder alltså att utbildningskravet är högre högskoleexamen, men att studier i
informationsvetenskaper inte förutsätts. Några annonser hänvisade till förordningen från
år 2014, enligt vilken chefen för hela biblioteksväsendet skulle ha högre högskoleexamen
samt studier i informationsvetenskaper. Inga annonser i vilka man sökte chef för hela
biblioteksväsendet hänvisade till förordningen från år 2013.
Däremot var förordningen från år 2013 det lagrum man åberopade mest i annonser där
man sökte mellanchefer. I denna förordning krävdes högre högskoleexamen samt studier
i informationsvetenskaper av den som ledde en eller flera enheter. Under alla de år som
granskades hänvisades det till denna förordning i majoriteten av annonserna i vilka man
sökte mellanchef. Det var alltså inte fråga om att det under ett visst år skulle funnits
speciellt många annonser som hänvisade till den gamla förordningen. Detta betyder alltså
48

att de krav som ställdes på mellanchefer var strängare med tanke på kunskaper i
informationsvetenskaper än vad den nuvarande lagen kräver. Lika många annonser i vilka
man sökte mellanchefer hänvisade till den nya bibliotekslagen och till förordningen från
år 2014. För mellanchefernas del innebar förordningen från år 2014 att ingen högre
högskoleexamen krävdes, men nog studier i informationsvetenskaper. I den nya
bibliotekslagen är inte behörighetskraven för mellanchefer exakt definierade. I lagen
stadgas endast att sakkunniguppgifter kräver lämplig högskoleexamen.
Med andra ord sökte man personer med högre högskoleutbildning och studier i
informationsvetenskaper till uppgiften som mellanchef, medan man till uppgiften som
chef för hela det kommunala biblioteksväsendet sökte personer med högre
högskoleutbildning, men utan kravet på studier i informationsvetenskaper. Majoriteten av
annonserna där man sökte chef för hela biblioteksväsendet krävde inte lika mycket studier
i informationsvetenskaper som det gjordes i annonserna för mellanchefer. Om
arbetsgivarna har rekryterat enligt de krav som ställdes i platsannonserna kan det betyda
att den som leder hela det kommunala biblioteksväsendet inte nödvändigtvis har studier i
informationsvetenskaper, medan den som leder en eller flera enheter har avlagt dessa
studier.
I nästan hälften av annonserna där man sökte chef för hela biblioteksväsendet hänvisade
arbetsgivarna till den nya bibliotekslagen, medan det i över hälften av annonserna om
mellanchefer hänvisades till förordningen från år 2013. Trots att en ny bibliotekslag hade
trätt i kraft sökte alltså arbetsgivarna mellanchefer enligt gamla behörighetskrav. Det kan
finnas många förklaringar till detta. Eventuellt vill arbetsgivarna ha personal som har en
annan utbildning än vad lagen kräver, i det här fallet mera utbildning speciellt gällande
informationsvetenskaper. Vilken betydelse har då den gällande lagen om arbetsgivarna
inte följer den? En annan diskussion är också varför en arbetsgivare ställer hårdare
behörighetskrav än vad lagen föreskriver. Enligt Grundvall (2019) ska lagens skrivningar
ses som ett minimikrav på vilken utbildning som krävs. Arbetsgivarna kan själva
bestämma om de vill ställa högre krav än det lagstadgade. Enligt Grundvall har det
saknats tydliga riktlinjer, vilket har lett till att man i många fall fortfarande har rekryterat
enligt de gamla förordningarna (Grundvall, 2019, s. 15). En annan förklaring till varför
arbetsgivarna hänvisade till den gamla förordningen kan helt enkelt också vara att den
som har haft ansvaret för rekryteringen kanske inte har varit medveten om förändringarna

49

i lagstiftningen. Rekryteringsansvaret är fördelat på olika sätt i olika kommuner och
eventuellt har man bara använt en gammal botten för annonsen. Det här har ändå inte
granskats närmare i den här undersökningen.
Vilken betydelse har det att olika behörighets- och kompetenskrav speciellt beträffande
studier i informationsvetenskaper ställs på mellanchefer och på chefer för hela det
kommunala biblioteksväsendet? I enlighet med Andrew Abbotts (1988) teori om
professioner kunde man motivera att professionen försvagas då man inte längre kräver
studier i informationsvetenskap. Å andra sidan finns det nya kunskapskrav inom
biblioteksvärlden, vilket i sin tur gör att det som är typiskt för professionen förändras.
Beträffande cheferna för hela det kommunala biblioteksväsendet kan Abbotts teori om att
professioner utmanar varandra förverkligas. Eftersom det enligt den nya bibliotekslagen
enbart krävs högre högskoleexamen, god förtrogenhet med bibliotekens uppgifter och
verksamhet samt ledarförmåga betyder det att bibliotekarieprofessionen här kan utmanas
av professioner med annan kunskap än informationsvetenskaper.
I tidigare forskningar har särskilt kommunikationsfärdigheter, nytänkande och ledarskap
visat sig vara viktiga kompetenser för chefer vid bibliotek (se t.ex. Singh & Widén, 2021;
Henricks & Henricks-Lepp, 2014; Wilkins Jordan, 2015; Wilkins Jordan, 2012). Trots att
det i denna undersökning fanns vissa utmaningar som var förknippade med att skapa
kompetenshelheterna kan man konstatera att många av de kompetenser som identifierades
var sådana som också tidigare har identifierats i forskningar gällande ledarskap vid
bibliotek, till exempel chefsegenskaper, erfarenhet, färdighet att utveckla samt färdighet
att nätverka (se t.ex. Henricks & Henricks-Lepp, 2014, s. 282–284; Wilkins Jordan, 2012,
s. 40–45). En del av de kompetenshelheter som förekom i annonserna motsvarade också
kompetenser som tidigare har hittats i platsannonser i Finland, även om de inte har handlat
om bibliotek. Detta gällde främst kompetensen samarbetsförmåga (se t.ex. Varje,
Majaniemi & Wilderom 2018). Däremot var kompetensen kommunikationsfärdigheter
inte något som uttryckligen framträdde som krav i de annonser som granskades. Å andra
sidan

är

kommunikationsfärdigheter

en

förutsättning

för

samarbete

och

samarbetsförmåga och för att nätverka och dessa kompetenser kan därför åtminstone
delvis också tänkas innehålla kompetensen kommunikationsfärdigheter. Man bör komma
ihåg att endast de kompetenser som krävdes har granskats i den här undersökningen.

50

Eventuellt har kompetensen kommunikationsfärdigheter nämnts som en önskvärd
kompetens, men inte som en förutsättning.
Det som däremot inte kunde fastställas med hjälp av den här undersökningen var vilka de
vedertagna begrepp eller kompromisser som enligt Xu (1996, s. 29–30) finns i olika
platsannonser var. Vilka kompetenser anses så självklara för chefspositioner vid allmänna
bibliotek att de inte ens omnämns i annonserna? För att kunna identifiera dessa krav hade
en uppföljning av rekryteringsprocessen varit nödvändig. Det här betyder samtidigt att
någon central kompetens inte alls har diskuterats i den här undersökningen eftersom den
inte har identifierats.
Beträffande kompetenskraven fanns det också skillnader mellan vad arbetsgivarna krävde
av chefer för hela det kommunala biblioteksväsendet och av mellanchefer. Kompetensen
samarbetsförmåga krävdes vid båda chefspositionerna, men den var särskilt efterfrågad
hos mellanchefer. I över hälften av annonserna i vilka man sökte mellanchefer krävdes
samarbetsförmåga. Orsaken till det här kan eventuellt ha att göra med att mellanchefer
ofta är chefer som är närvarande i vardagen och i det dagliga arbetet och att arbetsgivarna
därför ser samarbetsförmåga som en central kompetens för just denna position. Här måste
man också minnas att det inte går att säga hur olika arbetsgivare har tolkat begreppet och
vad de har haft för avsikt då denna kompetens har angetts som krav i en platsannons.
Den kompetens som krävdes nästan lika mycket av både chefer för hela
biblioteksväsendet och mellanchefer var erfarenhet av ledarskap. Däremot krävdes
chefsegenskaper oftare av chefer för hela biblioteksväsendet än av mellanchefer.
Kompetensen färdigheter och vilja att utveckla var i sin tur en kompetens som förutsattes
av mellanchefer. Skillnaden beror till stor del på att kompetensen var särskilt efterfrågad
för mellanchefer år 2019. Annonserna i vilka kompetensen krävdes var skrivna av tre
olika arbetsgivare, varav en hade behov av tre mellanchefer som söktes med hjälp av
nästan identiska annonser. Resultatet har alltså påverkats mycket av denna enskilda
arbetsgivares krav. Trots detta var kompetensen också mer efterfrågad för mellanchefer
både år 2017 och år 2018. Det som bör noteras är att det i regeringens proposition till ny
bibliotekslag nämns att det av chefer för hela biblioteksväsendet i framtiden förutsätts
”bred förmåga att planera och utveckla det allmänna bibliotekets verksamhet” (RP
238/2016 rd). Detta krav motsvarar till stor del kompetenshelheten färdigheter och vilja

51

att utveckla. Därför är det intressant att märka att annonserna oftare krävde denna
kompetens av mellanchefer än av chefer för hela biblioteksväsendet.
Kravet på erfarenhet av biblioteksarbete minskade under den tidsperiod som granskades.
Det här gällde speciellt mellanchefer. Med tanke på att behörighetskraven för
mellanchefer i de flesta fall ställdes enligt förordningen från år 2013 där studier i
informationsvetenskaper förutsätts kan det tänkas att erfarenhet av biblioteksarbete inte
har setts som nödvändigt om man uppfyller utbildningskraven. Utbildning inom
branschen skulle då kompensera erfarenheten. Å andra sidan har praktik ofta ingått som
en del av studierna och kanske också ses som en slags arbetserfarenhet och därför inte
uttryckligen nämns i annonserna. Det att kravet däremot har ställts på de högsta cheferna
kan bero på att det har setts som ett sätt att uppfylla den nya lagens skrivelse om god
förtrogenhet med bibliotekens verksamhet.
I regeringens proposition till ny bibliotekslag nämndes de kompetenser som betonades
för den som har som uppgift att ansvara för bibliotekets verksamhet. Uppgiften ansvarig
för bibliotekets verksamhet kan tänkas syfta både på chefer för hela biblioteksväsendet
och på mellanchefer. De kompetenser som nämndes i propositionen var ledarförmåga,
förmåga att hantera förändringar, förmåga att bygga partnerskap samt goda samarbetsoch nätverksfärdigheter (RP 238/2016 rd). Av de kompetenshelheter som identifierades i
annonserna som granskades motsvarar helheterna chefsegenskaper, samarbetsförmåga
och färdigheter att nätverka en del av propositionens kompetenskrav. Samarbetsförmåga
och chefsegenskaper krävdes ganska ofta av både mellanchefer och chefer för hela
biblioteksväsendet. Däremot förekom kravet på nätverksfärdigheter inte lika ofta.
Kompetensen betonades mer för chefer för hela biblioteksväsendet än för mellanchefer.
Annonserna innehöll alltså inte enbart kompetenser som nämndes i den nya lagen, utan
också kompetenser från regeringens proposition. På så sätt kunde man säga att åtminstone
en del av den dåvarande regeringens mål beträffande de kompetenskrav som ansågs
väsentliga för chefer vid allmänna bibliotek har förverkligats i och med att arbetsgivarna
har ställt dem som krav i platsannonserna.
Även om det svenska begreppet ledarskap inte på samma sätt särskiljer betydelsen som
de engelska begreppen leadership och management kan man försöka hitta en skillnad
med hjälp av de kompetenshelheter som identifierades. Enligt Kottermans (2016)
definition är management det praktiska ledarskapet. Kompetenshelheterna erfarenhet av

52

biblioteksarbete och organisationsförmåga kunde ses som kompetenser som hör till
management. Erfarenhet av biblioteksarbete kan innebära att man känner till det praktiska
arbetet och strukturerna i bibliotek. Kompetensen organisationsförmåga kan vara
praktiskt ledarskap om det handlar om att till exempel organisera arbetspass.
Organisationsförmåga kan också ses som en kompetens som hör till leadership. Enligt
Kotterman (2016) handlar leadership om visioner och strategier. Organisationsförmåga
behövs för att kunna strukturera och tänka framåt. Chefsegenskaper och erfarenhet av
ledarskap är också kompetenser som handlar om leadership. För att kunna göra nya
strategier och sätta upp nya mål måste man kunna dra nytta av tidigare erfarenheter och
ha förmågan att genomföra förändringarna. Kompetenserna färdigheter att nätverka,
färdigheter och vilja att utveckla samt samarbetsförmåga är också kompetenser som kan
kopplas ihop med det som krävs för leadership. Majoriteten av de kompetenshelheter som
hittades i platsannonserna var alltså kompetenser som hänförde sig till det visionära,
framåtsträvande ledarskapet. Visionärt ledarskap är något som också har identifierats i
tidigare forskningar som en central kompetens (Henricks & Henricks-Lepp, 2014).
Den nya bibliotekslagens minskade behörighetskrav avspeglades alltså speciellt i
platsannonser som gäller chefer för hela det kommunala biblioteksväsendet. I annonser
som sökte mellanchefer var däremot den gamla förordningens behörighetskrav mest
efterfrågade. De kompetenskrav som ställdes i annonserna varierade också beroende på
vilket chefsuppdrag det var fråga om. Samarbetsförmåga var ändå den kompetens som
krävdes mest i alla chefsuppgifter. Av chefer för hela det kommunala biblioteksväsendet
krävdes dessutom chefsegenskaper, erfarenhet av ledarskap och erfarenhet av
biblioteksarbete. Mellanchefer skulle i sin tur ha färdigheter och vilja att utveckla samt
erfarenhet av ledarskap.
Det som är svårt, eller snarast omöjligt, att avgöra är varför arbetsgivarna ställde de
behörighets- och kompetenskrav som hittades i platsannonserna. Med hjälp av intervjuer
hade detta eventuellt varit möjligt att reda ut. Eftersom behörighetskraven ändrades i den
nya bibliotekslagen hade det också varit intressant att veta hur arbetsgivarna har resonerat
då behörighetskraven har fastställts i platsannonserna. Varför har vissa arbetsgivare kvar
kravet på 60 studiepoäng i informationsvetenskaper medan andra enbart hänvisar till den
nya lagen där kraven inte är lika noggranna? Avspeglar det här kravet arbetsgivarens syn
på de kompetenser och det kunnande som krävs i arbetet eller är det endast något som

53

hänger kvar från tidigare? Kanske det är lättast för arbetsgivarna att göra skillnad på
sökanden om det finns en noggrant definierad examen som krävs i stället för den nya
lagens mera obestämda skrivningar om god förtrogenhet eller utbildning inom
biblioteksområdet. Om arbetsgivaren rekryterar utan att kräva en viss utbildning så måste
man välja andra kompetenser som grund som anses väsentligt. Naturligtvis har olika
kompetenser också krävts tidigare, men troligen har utbildning varit ett relativt
okomplicerat sätt att skilja på sökande.
Det att en stor del av annonserna inte hänvisade till den nya bibliotekslagen kan ha många
orsaker. Eventuellt har arbetsgivarna önskat hålla kvar de gamla kraven på studier i
informationsvetenskaper. Det här betyder att man har krävt mer än det som lagen stadgar
som minimikrav, vilket kan ses som positivt. Arbetsgivare som kräver mera än lagen
värdesätter troligen det kunnande som studierna har fört med sig. Om man inte frångår
kraven på utbildning inom informationsvetenskaper kan detta kan tänkas påverka
servicen och servicenivån på ett positivt sätt. Å andra sidan kan det också vara fråga om
att man inte känner till den nya lagens krav.
Det som var särskilt intressant att notera var att platsannonser i vilka man sökte
mellanchefer oftast hänvisade till den gamla förordningen från år 2013. Denna förordning
var inte ens den senast gällande innan den nya bibliotekslagen. Under alla de år som
granskades hänvisade majoriteten av annonserna om mellanchef till förordningen från år
2013. Det här betyder att behörighetskraven som i praktiken ställs på mellanchefer inte
har ändrats även om lagen är ny. Arbetsgivarna vill alltså ha personer med högre
högskoleutbildning och studier i informationsvetenskaper som mellanchefer. I annonser
där man sökte chef för hela biblioteksväsendet hänvisade man oftast till den nya
bibliotekslagen.
Annonserna innehöll också krav på och önskemål om olika kompetenser. I den här
undersökningen granskades endast de kompetenser som angavs som krav, inte sådana
som räknades som fördel. Det här betyder att resultatet eventuellt hade varit annorlunda
om alla kompetenser som förekom i annonserna hade granskats. Samarbetsförmåga och
erfarenhet av ledarskap var kompetenser som krävdes både av mellanchefer och chefer
för hela det kommunala biblioteksväsendet.

54

Av chefer för hela det kommunala biblioteksväsendet var kompetenshelheten erfarenhet
av biblioteksarbete bland de tre mest efterfrågade kompetenserna. Med tanke på att den
nya lagen inte längre kräver studier i informationsvetenskaper kan man spekulera
huruvida detta kompetenskrav är ett sätt för arbetsgivarna att ändå önska dylika studier.
Det är rimligt att anta att många av dem som uppfyller den nya lagens behörighetskrav
samt kompetenskravet om erfarenhet av biblioteksarbete har avlagt studier i
informationsvetenskaper. Denna kompetens var något som inte krävdes i lika stor
utsträckning av mellanchefer.
Det som däremot krävdes av mellanchefer var vilja och färdigheter att utveckla. Även om
denna kompetens också krävdes av chefer för hela biblioteksväsendet förekom den
betydligt oftare då man sökte mellanchefer. Det är samtidigt intressant att notera att kravet
på färdigheter att nätverka inte förekom särskilt ofta för mellanchefer även om
kompetensen samarbetsförmåga betonades mycket.
Det som också hade varit intressant att få veta är om de ändrade behörighetskraven har
synts i antalet ansökningar och i vem som ansöker. Lockade chefsuppgifter på bibliotek
även personer som inte har studerat informationsvetenskaper men som i övrigt uppfyllde
de krav som ställdes i annonserna? Eftersom rekryteringsprocessen inte granskades som
en helhet är det omöjligt att svara på detta.

7.1

Avslutning

Med hjälp av den här undersökningen kunde man konstatera att majoriteten av de
platsannonser i vilka man sökte olika chefer till allmänna bibliotek 2017–2020 hänvisade
till den nya lagen om allmänna bibliotek. Det fanns dock en skillnad mellan annonser som
sökte mellanchefer eller chefer för hela det kommunala biblioteksväsendet. Majoriteten
av annonserna i vilka man sökte chef för hela det kommunala biblioteksväsendet
hänvisade

till

den

nya

bibliotekslagen.

Det

här

innebär

att

studier

i

informationsvetenskaper inte var något som krävdes av dessa chefer. Däremot hänvisade
majoriteten av annonserna i vilka man sökte mellanchefer till biblioteksförordningen från
år 2013. Det här betyder i sin tur att arbetsgivarna ansåg att studier i
informationsvetenskaper krävdes i uppgiften som mellanchef, trots att den nya lagen inte
ställer sådana krav. I många annonser hänvisar man alltså till bestämmelser som inte
längre gäller.
55

Undersökningen identifierade också olika kompetenshelheter som förekom som krav i
platsannonserna. Undersökningen visade att det också fanns en skillnad på vilka
kompetenser som krävdes i annonserna för de två olika chefsuppdrag som granskades.
Den kompetens som krävdes mest i båda fallen var samarbetsförmåga. Av chefer för hela
det kommunala biblioteksväsendet krävdes dessutom chefsegenskaper, erfarenhet av
ledarskap och erfarenhet av biblioteksarbete. Av mellanchefer krävdes färdigheter och
vilja att utveckla samt erfarenhet av ledarskap.
De annonser som granskades plockades från sidan www.biblioteken.fi. Eftersom alla
platsannonser inte publiceras där fanns det annonser som hade uppfyllt de krav som
ställdes på annonser som granskades, men som inte har beaktats på grund av denna
avgränsning. Undersökningen granskade också kort hurdana krav som ställdes då man
sökte chefer för bibliotek som inte berörs av den nya bibliotekslagen. Antalet dylika
annonser var väldigt litet. Eftersom de övriga bibliotek som granskades alla hade
särskilda kunskapsbehov kunde man inte göra omfattande jämförelser med
platsannonserna vid allmänna bibliotek.
Kompetenskraven granskades som helheter i den här undersökningen. Det här betyder att
en viss subjektiv bedömning av kompetenserna gjordes redan då de klassificerades och
grupperades som helheter. En annan möjlighet hade varit att lista alla kompetenser som
krävdes och sedan granska förekomsten. Resultatet kunde då ha sett annorlunda ut.
Den här undersökningen kan inte entydigt svara på varför platsannonserna hänvisar både
till den nya bibliotekslagen och till gamla förordningar eller varför annonserna innehåller
olika behörighets- och kompetenskrav för olika chefsuppdrag. Därför är detta något som
kräver fortsatt forskning där rekryteringsprocessen beaktas som en större helhet.

7.2

Framtida forskning

Det som inte har granskats i den här undersökningen är om och hur den nya
bibliotekslagen avspeglar sig när rekryteringen väl har slutförts. Inom ramen för den här
pro gradu-avhandlingen har det inte varit möjligt att följa upp de platsannonser som till
innehållet granskades och det är därför omöjligt att säga om och hur rekryteringen
lyckades och vilka kriterier som avgjorde valet. Med andra ord kan man i denna forskning
inte bedöma om de nya behörighetskraven i den nya bibliotekslagen konkret syns i

56

biblioteken i dag. Man kan anta att de lediganslagna chefspositionerna sannolikt har
lockat både sökande med avlagda studier inom informationsvetenskaper och sökande som
uppfyller den nya lagens krav på god förtrogenhet med verksamheten även om studier
inom det specifika ämnesområdet saknas. Det finns alltså möjligheter till fortsatt
forskning inom ämnet. Likaså krävs ny forskning för att kunna avgöra om den nya
bibliotekslagens förändrade behörighetskrav avspeglar sig i bibliotekens verksamhet. Det
bör noteras att det material som använts i denna undersökning behandlar åren 2017–2020.
Det som också kunde undersökas i framtiden är huruvida resultatet förändras i ett längre
tidsperspektiv. Likaså kunde det vara intressant att granska närmare hurdan fortbildning
chefer som saknar studier i informationsvetenskaper anser sig behöva.

57

Källor och litteratur
Källor
Biblioteken.fi (2020). Avoimet työpaikat 2009–2020. Excel-fil, skapad våren 2020 av
biblioteken.fi

Litteratur
Abbott, A. (1988). The System of Professions: An Essay on the Division of Expert Labor.
University of Chicago Press.
Abbott, A. (1998). Professionalism and the Future of Librarianship. Library Trends 46(3),
430–443.
Allmänt kommunalt tjänste- och arbetskollektivavtal (AKTA 2020–2021). Hämtad
17.4.2021 från https://www.kt.fi/sv/avtal/akta/2020-2021
Ammons-Stephens, S., Cole, H., Jenkins-Gibbs, K., Riehle, C.F., & Weare, W. Jr. (2009).
Developing Core Leadership Competencies for the Library Profession. Library
Leadership & Management 23(2), 63–74.
Baer, T. (2015). Kirjastolaki – kahle vai kehityksen turva? Kirjastolehti 2015. Hämtad
21.3.2021 från http://kirjastolehti.fi/artikkelit/kirjastolaki-kahle-vai-kehityksenturva/
Brante, T. (2009). Vad är en profession? Teoretiska ansatser och definitioner. I Lindh, M.
(red.), Vetenskap för profession (s. 15–34). Högskolan i Borås.
De

allmänna bibliotekens användarenkät 2018. Hämtad 6.6.2020
https://survey.taloustutkimus.fi/dashboard/kirjastot_avoin_svenska/#/kkFilter

från

Dole, W., Hurych, J. & Liebst, A. (2005). Assessment: A Core Competency for Library
Leaders. Library Administration & Management 19(3), 125–132.
Eriksson-Backa, K. & Widén, G. (2013). Från biblioteksvetenskap och informatik till
informationsvetenskap – en översikt över ämnets 30 år vid Åbo Akademi.
Informaatiotutkimus 32(1).
Fisher, W. (2001). Core competencies for the acquisitions librarian. Library Collections,
Acquisitions, & Technical Services 25, 179–190.
Gerolimos, M. & Konsta, R. (2008). Librarians' skills and qualifications in a modern
informational environment. Library Management, 29(8/9), 691–699.

58

Grundvall, M. (2019). Det breda uppdraget. Utbildning, rekrytering och arbete för
allmänna bibliotek på svenska i Finland. Helsingfors: Svenska kulturfonden. Hämtad
7.6.2020 från https://www.kulturfonden.fi/wp-content/uploads/2020/01/bibliotekweb-slutlig.pdf
Harju, M. (2020). Yleisten kirjastojen työpaikat työpaikkailmoitusten valossa.
Avhandling pro gradu, Tampereen yliopisto. Hämtad 23.1.2021 från
https://trepo.tuni.fi/bitstream/handle/10024/123073/HarjuMaiju.pdf?sequence=2&is
Allowed=y
Harper, R. (2012). The collection and analysis of job advertisements: a review of research
methodology. Library and Information Research 36(112), 29–54.
Henricks, S. & Henricks-Lepp, G. (2014). Desired Characteristics of Management and
Leadership for Public Library Directors as Expressed in Job Advertisements. Journal
of Library Administration, 54(4), 277–290.
Hsieh, H. & Shannon, S. (2005). Three Approaches to Qualitative Content Analysis.
Qualitative Health Research, 15(9), 1277–1288.
Kennan, M.A., Cole, F., Willard, P., Wilson, C. & Marion, L. (2006). Changing
workplace demands: what job ads tell us. Aslib Proceedings: New Information
Perspectives Vol. 58(3), 179–196.
Kim, J. & Angnakoon, P. (2016). Research using job advertisements: A methodological
assessment. Library & Information Science Research 38(4), 327–335.
Kotterman, J. (2006). Leadership Versus Management: What's the Difference? The
Journal for Quality and Participation 29(2), 13–17.
Luoma, K. (2011). Työvoiman määrällinen ja laadullinen tarve kirjastoalalla 2008–
2010.
Hämtad
7.6.2020
från
https://helda.helsinki.fi/bitstream/handle/10138/26532/luoma_tyovoimantarvekirjast
oalalla_2011.pdf
Nolin, J. (2008). In search of a new theory of professions. Science for the Professions
Report no. 4. University of Borås.
Oksanen, V. (2020). Kirjastolain ilmentyminen työpaikkailmoittelussa –sisällönanalyysi
yleisten kirjastojen työpaikkailmoituksista 2017–2019. Avhandling pro gradu,
Tampereen yliopisto. Hämtad 7.6.2020 från http://urn.fi/URN:NBN:fi:tuni202005075036
Orme, V. (2008). You will be . . . : a study of job advertisements to determine employers’
requirements for LIS professionals in the UK in 2007. Library Review 57(8), 619–
633.

59

Pekola-Sjöblom, M. (2017). Parhaat mahdolliset palvelut kaikille kuntalaisille?
Kuntalaisten mielipiteet kunnallisista palveluista ARTTU2-tutkimuskunnissa vuosina
2015 ja 2017. Uutta ARTTU2-ohjelmasta, Arttu 2-tutkimusohjelman julkaisusarja
2017(13).
Hämtad
23.5.2020
från
https://www.kuntaliitto.fi/sites/default/files/media/file/171212_tiedoteliite_arttu2_nr
o13_ebook.pdf
Riggs, D. (2001). The Crisis and Opportunities in Library Leadership. Journal of Library
Administration 32(3–4), 5–17.
San José State University School of Information (2020). MLIS Skills at Work: A Snapshot
of
Job
Postings
Spring
2020.
Hämtad
24.1.2021
från
https://ischool.sjsu.edu/sites/main/files/fileattachments/career_trends.pdf?1590533984
Singh, R. & Widén, G. (2021). Toward a Framework for Preparing Leaders in a Global
Information Context. Journal of Education for Library and Information Science
62(1).
Statistik för allmänna biblioteken i Finland (2021). Hämtad 2.4.2021 från
https://tilastot.kirjastot.fi/
Statsrådets kansli (2015). Lösningar för Finland. Strategiskt program för statsminister
Juha Sipiläs regering 29.5.2015. Regeringens publikationsserie 11/2015. Hämtad
28.2.2021
från
https://vnk.fi/documents/10616/1095776/Ratkaisujen+Suomi_RUOTSI.pdf/5102aaa
8-29d6-48d9-aba50002ed9d518c/Ratkaisujen+Suomi_RUOTSI.pdf?version=1.0&t=1435215173000
Suomalaisen Kirjallisuuden Seura (2020). Suomalaisen Kirjallisuuden Seuran osastojen
ohjesääntö.
Hämtad
26.2.2021
från
https://www.finlit.fi/fi/sks/organisaatio/suomalaisen-kirjallisuuden-seuranosastojen-ohjesaanto#.YDknx-gzbIU
Undervisnings- och kulturministeriet (2011). Kvalitetsrekommendation för de allmänna
biblioteken. Undervisnings- och kulturministeriets publikationer 2011:7. Hämtad
28.2.2021 från http://urn.fi/URN:ISBN:978-952-263-002-5
Undervisnings- och kulturministeriet (s.a.). Biblioteksnätverket. Hämtad 19.1.2021 från
https://minedu.fi/sv/biblioteksnatverk
Varis, K., Majaniemi, N. & Wilderom, C. (2018). Recruiting Happy, Socio-emotionally
Balanced and Mature Managers in Finland and Elsewhere. I Baumane-Vītoliņa, I.
(red.), Organization 4.1: The role of values in the organizations of the 21st century
ISSWOV 2018 (International Society for the Study of Work and Organizational
Values)
(s.
342–351).
Hämtad
2.4.2021
från
https://www.researchgate.net/profile/KivancInelmen/publication/329116795_What_really_fuels_trust_A_cultural_difference_in
_the_antecedents_of_trust_and_helping_behavior/links/5bf647064585150b2bc8dda
8/What-really-fuels-trust-A-cultural-difference-in-the-antecedents-of-trust-andhelping-behavior.pdf

60

Varje, P., Anttila, E. & Väänänen, A. (2013). Emergence of emotional management:
changing manager ideals in Finnish job advertisements from 1949 to 2009.
Management & Organizational History, 8(3), 245–261.
Varje, P., Turtiainen, J. & Väänänen A. (2013). Psychological management: Changing
qualities of the ideal manager in Finland 1949–2009. Journal of Management History
19(1), 33–54.
Vetenskapliga bibliotekens statistikdatabas KITT2 (2021). Hämtad 28.2.2021 från
https://yhteistilasto.lib.helsinki.fi/?lang=sv
Wilkins Jordan, M. (2012). Developing leadership competencies in librarians. IFLA
Journal 38(1), 37–46.
Wilkins Jordan, M. (2015). Competencies for public library managers: diversity in
practice. Library Management 36 (6/7), 462–475.
Wise, S., Henninger, M. & Kennan, M. A. (2011). Changing Trends In LIS Job
Advertisements. Australian Academic & Research Libraries 42(4), 268–295.
Xu, H. (1996). The Impact of Automation on Job Requirements and Qualifications for
Catalogers and Reference Librarians in Academic Libraries. Library Resources &
Technical Services 40 (1), 9–31.

Lagar och förordningar
Arbetsavtalslag
55/2001.
Hämtad
https://www.finlex.fi/sv/laki/ajantasa/2001/20010055

17.4.2021

från

Biblioteksförordning, upphävd, 268/1962.
Biblioteksförordning, upphävd, 236/1986.
Biblioteksförordning,
upphävd,
1311/1992.
https://finlex.fi/sv/laki/alkup/1992/19921311

Hämtad

2.4.2021

från

Biblioteksförordning,
upphävd,
1078/1998.
Hämtad
https://finlex.fi/sv/laki/ajantasa/kumotut/1998/19981078

6.6.2020

från

Biblioteksförordning (1997:83) för landskapet Åland. Hämtad 10.10.2020 från
https://www.regeringen.ax/alandsk-lagstiftning/alex/199783
Bibliotekslag, upphävd, 235/1961.
Bibliotekslag,
upphävd,
235/1986.
Hämtad
https://www.finlex.fi/sv/laki/alkup/1986/19860235

21.7.2020

från

Bibliotekslag,
upphävd,
904/1998.
Hämtad
https://www.finlex.fi/sv/laki/smur/1998/19980904

23.5.2020

från

61

Förordning om behörighetsvillkoren och uppgifterna för högskolornas personal,
upphävd,
309/1993.
Hämtad
30.12.2020
från
https://finlex.fi/sv/laki/alkup/1993/19930309
Förordning om biblioteket för synskadade 639/1996. Hämtad 28.2.2021 från
https://finlex.fi/sv/laki/alkup/1996/19960639
Förordning
om
Depåbiblioteket
94/1992.
Hämtad
https://finlex.fi/sv/laki/alkup/1992/19920094#Pidp446398256
Förordning om folkbibliotek, upphävd, 144/1928. Hämtad
https://digi.kansalliskirjasto.fi/aikakausi/binding/893498?page=2

28.2.2021
21.7.2020

från
från

Förordning om folkbibliotek, upphävd, 872/1941.
Kommunallag
410/2015.
Hämtad
https://www.finlex.fi/sv/laki/ajantasa/2015/20150410

17.4.2021

Lag
om
allmänna
bibliotek
1492/2016.
Hämtad
https://www.finlex.fi/sv/laki/ajantasa/2016/20161492

23.5.2020

från
från

Lag om införande av universitetslagen 559/2009. Hämtad 30.12.2020 från
https://finlex.fi/sv/laki/ajantasa/2009/20090559
Lag om kommunala tjänsteinnehavare 304/2003.
https://www.finlex.fi/sv/laki/ajantasa/2003/20030304

Hämtad

Lag
om
småbarnspedagogik
540/2018.
Hämtad
https://www.finlex.fi/sv/laki/ajantasa/2018/20180540
Landskapslag (1997:82) om allmänna bibliotek. Hämtad
https://www.regeringen.ax/alandsk-lagstiftning/alex/199782

17.4.2020
24.4.2021
10.10.2020

från
från
från

Regeringens proposition till riksdagen med förslag till lag om allmänna bibliotek och lag
om ändring av 2 § i lagen om finansiering av undervisnings- och kulturverksamhet
RP
238/2016
rd.
Hämtad
23.5.2020
från
https://www.finlex.fi/sv/esitykset/he/2016/20160238.pdf
Statsrådets förordning om bibliotek, upphävd, 406/2013. Hämtad 6.6.2020 från
https://finlex.fi/sv/laki/ajantasa/kumotut/2013/20130406
Statsrådets förordning om ändring av 4 § biblioteksförordningen, upphävd, 513/2001.
Hämtad 28.12.2020 från https://finlex.fi/sv/laki/alkup/2001/20010513
Statsrådets förordning om ändring av 4 § biblioteksförordningen, upphävd, 1157/2009.
Hämtad 28.12.2020 från https://www.finlex.fi/sv/laki/alkup/2009/20091157
Statsrådets förordning om ändring av 4 § i statsrådets förordning om bibliotek, upphävd,
784/2014. Hämtad 18.9.2020 från https://finlex.fi/sv/laki/alkup/2014/20140784
Statsrådets förordning om ändring av 7 § i förordningen om Depåbiblioteket 557/2015.
Hämtad 28.2.2021 från https://www.finlex.fi/sv/laki/alkup/2015/20150557

62

Universitetslag
558/2009.
Hämtad
https://www.finlex.fi/sv/laki/ajantasa/2009/20090558

28.2.2021

från

63

