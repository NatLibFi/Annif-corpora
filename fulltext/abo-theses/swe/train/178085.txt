IDROTTSANLÄGGNING SOM
SAMARBETSPROJEKT
En fallstudie av PIF-Center i Pargas

Christel Björkstrand (36111)
Avhandling pro gradu i offentligt ledarskap
Handledare: Sari Pikkala
Fakulteten för samhällsvetenskaper och
ekonomi, Åbo Akademi
Hösten 2020

Förord

Den här pro gradu-avhandlingen skrevs under en undantagstid i Finland och coronapandemi, då
statens rekommendationer uppmanade till distans, handhygien och extrem försiktighet vid eventuella förkylningssymptom. Därför har alla intervjuer i detta arbete gjorts per distans via Teams.
Jag vill rikta ett stort tack till alla respondenter som gett av sin tid och delat med sig av erfarenheter och kloka synpunkter. Vilka diskussioner och vilken sakkunnighet! Jag vill också ge ett stort
tack till Folke Lindström och Lars Nummelin som sänt mig material och uppgifter för att den här
studien skulle kunna genomföras. Tack också till alla andra som bidragit med material och fakta
till ett så intressant ämne, som det borde forskas mera i. Idrottspolitik är mångfacetterat och berör var och en av oss.
Ett speciellt varmt tack vill jag rikta till min handledare Sari Pikkala, som i tid och otid svarat på
frågor, peppat och tipsat om litteratur och tillvägagångssätt. Utan dig hade detta aldrig blivit färdigt! Jag hoppas att Åbo Akademi inser vilken pärla de har i sitt team!
Att vid sidan om stundom krävande jobb och många olika uppdrag studera vidare och prestera
studiepoäng om kvällar och nätter har krävt målmedvetenhet, intresse för ämnet och tro på att
allt fixar sig. Samma tro på att jag fixar det har alla mina kära och nära liksom vänner haft. Ni är
guld värda, tack älskade ni!
Och pappa, du hann inte se denna avhandling innan du gick vidare. Tack för att du trodde på mig!
Borgå den 2 september 2020
Christel Björkstrand

ÅBO AKADEMI – FAKULTETEN FÖR SAMHÄLLSVETENSKAPER OCH EKONOMI
Abstrakt för avhandling pro gradu
Ämne: Offentlig förvaltning
Författare: Christel Björkstrand 36111
Arbetets titel: IDROTTSANLÄGGNING SOM SAMARBETSPROJEKT – PIF-Center i Pargas
Handledare: Sari Pikkala
Syftet med denna avhandling är att undersöka vilka fördelar och nackdelar ett samarbetsprojekt för
uppförande av en idrottsanläggning har samt att identifiera faktorer som bidrog till att projektet
genomfördes. Som medlem i Statens Idrottsråd har jag haft förmånen att få vara med och besluta
om statsbidragsfinansiering för idrottsansläggningsprojekt. Största andelen av statsbidragen riktas
till kommunala eller samkommunala projekt eller samarbetsprojekt där kommunen är med som
majoritets- eller minoritetsägare i den genomförande sammanslutningen. En liten del av statsbidragen riktas till andra sammanslutningar: privata bolag eller tredje sektorn.
PIF-Center i Pargas är en idrottsanläggning, som uppförts av Fastighets Ab PIF-Center Kiinteistö Oy,
där Pargas Idrottsförening r.f. är majoritetsägare. PIF-Center har förverkligats som ett samarbetsprojekt där flera olika instanser och aktörer har bidragit till finansieringen av projektet. Projektet
skulle kunna ses som en offentlig-privat samverkan. Pargas stad har via borgen för lån som Pargas
Idrottsförening r.f. tagit och understöd samt införskaffning av material bidragit till idrottsanläggningens genomförande. Privata företag har stött projektet och stiftelser har beviljat projektet understöd. Regionförvaltningsverket i Sydvästra Finland har i två omgångar beviljat PIF-Center statsbidrag för uppförande av idrottsanläggning och renovering. Den gemensamma visionen och viljan
att skapa ett idrottscenter för juniorerna på orten har dessutom engagerat många frivilliga i projektet.
I avhandlingen har jag beskrivit olika former av samarbetsprojekt samt de för- och nackdelar som
framkommit gällande samarbetsprojekt enligt tidigare undersökningar främst i Europa och Norden.
Därtill har jag beskrivit hur idrottslagen förpliktar kommunerna att skapa allmänna förutsättningar
för idrott på lokal nivå samt bygga och driva idrottsanläggningar samt hur staten stöder idrottsanläggningsprojekt. Genom en semistrukturerad intervju som datainsamlingsmetod har jag kunnat
konstatera att för- och nackdelarna i stort är desamma då det gäller projektet PIF-Center i Pargas.
Statsbidraget har inverkat på projektets kvalitet och omfattning. Undersökningen visar också att
samarbetsprojektet kunde ha genomförts utan statligt stöd men då inte i samma utsträckning och
med samma mångsidighet som nu.
Nyckelord:
Samarbetsprojekt, idrottspolitik, idrottsanläggning, statsbidrag, idrottsförening, kommunalt samarbete, finansiering, frivilligarbete, engagemang
Datum:
Sidantal: 84

Innehållsförteckning
1 INLEDNING

5

1.1 Syfte

7

1.2 Definitioner

8

1.3 Disposition

9

2 OLIKA AKTÖRER I IDROTTSPOLITIKEN OCH DERAS ROLLER

11

2.1 Utgångspunkter för idrottspolitiken

11

2.2. Statlig styrning genom finansiering och direktiv

12

2.3. Kommunen möjliggör och skapar förutsättningar för idrott

13

1.4

16

Tredje sektorn: professionella idrottstjänster och frivilligarbete

2.5 Privata sektorn: en växande aktör

17

3 ANLÄGGNINGSPROJEKT FÖR UPPFÖRANDE AV IDROTTSANLÄGGNINGAR - STYRNING,
FINANSIERING, TRENDER OCH SAMARBETSMODELLER

18

3.1 Olika typer av idrottsanläggningar

18

3.2 Statlig finansiering och styrning av anläggningsprojekt

20

3.3 Partnerskap kompletterar den kommunala servicen

25

3.4 Samarbete med tredje sektorn eller en privat aktör kring idrottsanläggningsprojekt

27

3.5 Offentlig-privat samverkan: samarbetsmodell med riskfördelning och avtal över viss tid 29
3.6 Fördelar och nackdelar med samarbete och offentlig-privat samverkan
4

5

MATERIAL OCH METOD

31
35

4.1 Datainsamlingsmetod

35

4.2 Validitet och reliabilitet

36

4.3 Val av fallstudie och respondenter

37

PIF-CENTER – EN IDROTTSANLÄGGNING FÖR MÅNGA IDROTTSGRENAR

39

5.1 Projektets inledning och idrottsanläggningens ägarstruktur

39

5.2 Pargas Idrottsförening – initiativtagare till projektet och majoritetsägare i PIF-Center

40

5.3 Pargas stad – en riktig liten stad och borgensman för idrottsföreningens lån

41

5.4 Projektets genomförande

43

5.5 Samarbetspartner och finansiering av projektet
6

ERFARENHETER FRÅN SAMARBETSPROJEKTET PIF-CENTER

45
48

6.1 Intervjuundersökningens utgångsläge och frågor

48

6.2 Respondenternas roller i projektet och nyttan av deltagande

49

6.3 Det ekonomiska ansvaret och ägarnas insatser

51

6.4 Den kommunala insatsen i projekten

53

6.5 Statsbidragets inverkan på projektet

56

6.6 Långsiktighet, riskanalys och tidtabell

57

6.7 Brukaravgifterna

59

6.8 Fördelar med projektet

61

6.9 Nackdelar med projektet

64

6.10 PIF-Centers styrka och framtidsutsikter

67

7. SAMMANFATTNING OCH DISKUSSION

69

7.1 Sammanfattning och diskussion

69

7.2 Framåtblick

75

KÄLLFÖRTECKNING:

77

Bilaga

84

1 INLEDNING
Under ett seminarium, arrangerat av Finlands Svenska Idrott i oktober 2018 riktat till idrottsföreningar, presenterades hur Helsingfors stad samarbetar med idrottsföreningarna i staden. Under
de senaste åren har flera fotbollsplaner förverkligats i samarbete med de lokala idrottsföreningarna, så att staden upplåtit tomtmark till föreningen, som sedan byggt planen. Staden och föreningen kommer överens om fördelningen av tillgängliga plantider och föreningen kan därtill
nyttja planen för att få inkomster till föreningen. Det här har lett till att antalet fotbollsplaner de
senaste åren ökat markant. Samarbetet har också varit ett sätt från stadens sida att sköta sin kommunala plikt enligt § 5 i idrottslagen (390/2015). Samtidigt har samarbetet gagnat det lokala idrottslivet, något som också förutsätts i idrottslagen, och de lokala idrottsföreningarna har kunnat
erbjuda sina medlemmar bättre tillgång till idrottsanläggningarna.
Staten har genom tiderna via lagstiftning och finansiering styrt eller möjliggjort anläggningsprojekt som avser idrottsanläggningar. Ansvaret för att bygga eller renovera idrottsanläggningar har
varit kommunens. Statsbidragen för idrottsanläggningarna täcker ändå bara en liten del av de
totala kostnaderna. I takt med att nya idrotter kommer in eller behovet av nya anläggningar ökar,
samtidigt som renoveringsskulden för äldre anläggningar växer, blir det en ekonomisk utmaning
för kommunerna.
Ett fenomen som därmed börjar synas mera inom idrottssektorn är att idrottsanläggningar byggs
på initiativ av föreningar eller privata bolag . Exemplen är många och de fungerar också som modeller för nya lösningar vilka kompletterar det kommunala utbudet på anläggningar för idrottsutövning. Samtidigt utvecklas också idrottsanläggningar via public private partnership-projekt
(OPS). Enligt staten är det idag svårt eller till och med omöjligt att finansiera OPS med hänvisning
till den reglering och de kriterier som gäller för statsbidrag (Capex Advisors och Krogerus 2019,
4).
Ändå efterlyses nya lösningar i samhället. En färsk undersökning som SmartSport (2020) genomförde med finansiering av Undervisnings- och kulturministeriet visar att kommunerna inte har
ekonomiska resurser att tillgodose behovet av tillräckliga idrottsmiljöer. Undersökningen visar
också att kommunerna behöver en strategi, ett ökat samarbete och partnerskap för att kunna
tillgodose behoven.

5

Samarbetsprojekt, där kommunen är delägare eller delfinansiär, och offentlig-privat samverkan
(OPS) ses som nya sätt för kommunen att klara sina lagstadgade uppgifter. Benämningarna av
offentlig-privat samverkan varierar. Begrepp som också används är public-private partnershipprojekt (PPP) och offentligt–privat partnerskap (OPP) (Konkurrensverket 2008). Även begreppet partnerskap används för att beskriva ett samarbete mellan privata aktörer och offentliga aktörer (Näringsdepartementet 1999, 25).
En definition på OPS är att det är fråga om ett projektsamarbete mellan privata och offentliga
aktörer där riskerna för projektet fördelas mellan aktörerna (van den Hurk och Verhoest 2014,
1) Det här innebär att samarbetsprojekt där en privat aktör ensam äger projektet men får finansiering av en kommunal aktör inte direkt kan ses som ett OPS-projekt även om många av dragen
i projektet påminner om offentlig-privat samverkan. Det finns ett fåtal studier kring olika samarbetsprojekt, varför en jämförelse med de resultat som framkommit gällande OPS används som
referens i denna uppsats.
Statens Idrottsråd lät under 2019 göra en undersökning för att utreda möjligheter att finansiera
idrottsanläggningsprojekt, som genomförs genom olika samarbeten eller av privata aktörer. Utredningen presenterades i december 2019 för Idrottsrådet och visade att genom att ändra olika
direktiv kunde också dylika projekt finansieras med statsbidrag. Samtidigt skulle också en ändring i lagen om finansiering av undervisnings- och kulturverksamhet behöva göras för att förtydliga kommunens roll och ägandet (Capex Advisors 2019, 22).
Undervisnings- och kulturministeriets linje varit restriktiv och projekt som inte direkt kan ses
som kommunala eller där kommunen är majoritetsägare, har kommit i andra hand då finansieringsbeslut gjorts. Men det finns projekt där ägarbasen bakom idrottsanläggningen och uppförandet av den inte haft en direkt kommunal koppling och som ändå fått finansiering. Ett av dessa
samarbetsprojekt är PIF-Center i Pargas där en förening och ett privat bolag ansvarat för hela
genomförandet och har fått statsbidrag.

6

1.1 Syfte
Syftet med denna pro gradu-avhandling är att dels beskriva hur anläggningsprojekt som avser
idrottsanläggningar, dvs. uppförandet (byggande och renovering) av idrottsanläggningar, kan
förverkligas som samarbetsprojekt där en kommun, en privat aktör och tredje sektorn är delaktiga, dels närmare granska ett specifikt samarbetsprojekt.
Med bakgrund i den lagstiftning och finansiering samt praxis som styr anläggningsprojekt för idrottsanläggningar, avser jag beskriva hur det offentliga finansieringssystemet för anläggningsprojekt gällande idrottsanläggningar ser ut. Jag beskriver också hur nya koncept och lösningar
kommit in för att finansiera uppförandet av idrottsanläggningar.
Idrottslagen, Undervisnings- och kulturministeriets idrottsavdelning liksom Statens Idrottsråd
och Regionförvaltningsverket har en avgörande roll då det kommer till statsbidragsfinansiering
av anläggningsprojekt som avser idrottsanläggningar. Rådande tillämpning och reglering av
statsbidragssystemet har lett till att statsbidrag inte beviljas projekt som förverkligas som offentlig-privat samverkan (Capex Advisors och Krogerus 2019, 4). Det här bestyrks också av det faktum att OPS förekommer även i Finland, men att myndigheters tolkning av lagstiftningen hittills
har varit att det inte är möjligt att finansiera OPS, eftersom ägarskapet är oklart1. Intressant nog
visar den utredning som Idrottsrådet lät göra år 2019 att det inte finns egentliga lagliga hinder
för finansiering av dess men att beslutande organ i första hand beviljar finansiering till projekt
där kommunen ensam eller i majoritetsställning är med. Övriga projekt kommer oftast i andra
hand (Capex Advisors 2019).
Utanför Finland finns exempel på hur idrottsanläggningar byggts som offentlig-privat samverkan
(OPS). För att förtydliga mekanismerna bakom finansieringen av idrottsanläggningar, beskriver
jag också hur finansieringssystemet och direktiven styr de offentliga och privata aktörerna. Med
utgångspunkt i tidigare forskning beskriver jag vilka fördelar och nackdelar anläggningsprojekt,
som avser idrottsanläggningar, har då de förverkligas i samarbete med offentliga och privata aktörer.
I min avhandling granskar jag närmare ett idrottsanläggningsprojekt: PIF-Center i Pargas. Idrottsanläggningen uppfördes som ett samarbetsprojekt mellan den privata och tredje sektorn
samtidigt som kommunen liksom staten hade en stor roll i projektets förverkligande. Med min
studie avser jag få svar på följande fråga och att identifiera följande:
1

Telefonsamtal Erja Metsäranta, bildningsråd, Undervisnings- och kulturministeriet 24.4.2019

7

1. PIF-center i Pargas har engagerat många olika aktörer. Projektet har skapat ett starkt frivilligt engagemang samtidigt som det genomförts beaktande såväl de krav som staten
ställer då statsbidrag beviljas som de behov som föreningen, som är majoritetsägare i
centret, haft. Kommunens partnerskap via hyresavtal och borgensförbindelse har medverkat till att projektet har kunnat genomföras samt även gett projektet en långsiktighet
då det kommer till verksamhet och ekonomi. Med studien vill jag få svar på frågan: vilka
fördelar och nackdelar har projektet? Dessa ställs i förhållande till de för- och nackdelar
som identifierats i tidigare forskning. Jag vill också granska hur de olika aktörerna: kommunen, den privata aktören, idrottsföreningen och den statliga finansiären uppfattat föroch nackdelarna.
2. Därtill avser jag i studien även identifiera faktorer som bidrog till projektets genomförande.
Det finns inte idag en systematisk kartläggning över projekt som förverkligats som samarbetsprojekt mellan kommun och tredje eller privata sektorn i Finland, vilket försvårar tillgången till
jämförande data över hur andelen samarbetsprojekt finansierats genom åren. Min avsikt med
denna uppsats är inte heller att sammanställa ett sådant register utan bara att plocka upp olika
projekt för att visa på de alternativa modeller som finns. Projekt som definieras som offentligprivat samverkan är intressanta eftersom de i ett europeiskt och nordiskt perspektiv förekommer
vid anläggningsprojekt av idrottsanläggningar, och det dessutom finns forskning kring detta.

1.2 Definitioner
Idrott och motion kan utövas på många ställen. Men i denna uppsats avses med idrottsanläggningar sådana platser eller ytor som är preparerade och ofta också avgränsade för idrottsutövning (Riksidrottsförbundet 2008, 13). Sådana idrottsanläggningar kan vara inom- eller utomhus.
Begreppet idrottsanläggning har under de senaste åren utvidgats från att omfatta traditionella
idrottsanläggningar som friidrotts- och bollplaner, gymnastiksalar osv till nya typer av anläggningar som exempelvis skateramper, konditionstrappor och vandringsleder.
Begreppet idrottsanläggning används av Undervisnings- och kulturministeriet för det finska ordet “liikuntapaikka” och med det avses såväl idrottsanläggningar som idrottsplatser. Riksidrottsförbundet i Sverige använder begreppet “idrottsanläggningar och idrottsmiljöer”. I denna uppsats
används främst begreppet idrottsanläggningar, vilket inkluderar idrottsplatser och -miljöer.

8

Med anläggningsprojekt för idrottsanläggningar, vilket följer Undervisnings- och kulturministeriets svenskspråkiga formulering (Undervisnings- och kulturministeriet 2019), avses i den här
uppsatsen främst uppförande av idrottsanläggningar. Enligt idrottslagen (390/2015) ska anslag
för “beviljande av understöd för anläggningsprojekt som avser idrottsanläggningar och tillhörande fritidslokaler” årligen tas in i statsbudgeten. Understödet beviljas för uppförande, förvärv,
ombyggnad och utrustning av idrottsanläggningar avsedda för breda användargrupper. Dessutom kan understöd enligt §13 i Idrottslagen (390/2015) av särskilda skäl beviljas för annat uppförande av idrottsanläggningar”.
Med samarbetsmodeller för anläggningsprojekt avses i denna avhandling sådana samarbeten,
som uppstått där en privat aktör eller en aktör inom tredje sektorn tillsammans med den offentliga sektorn eller tillsammans med varandra tagit initiativ till uppförande av idrottsanläggningar.
Med brukare avses i denna avhandling de personer som använder sig av idrottsanläggningarna.
För Fastighets AB PIF-Center Kiinteistö OY används i löpande text det förkortade namnet som
allmänt används om centret dvs. PIF-Center. I texten refereras också till Pargas IF och Piffen vilka
är de förkortningar som används allmänt för Pargas Idrottsförening r.f. För bolaget Nordkalk Oy
Ab används främst namnet Nordkalk.
För offentlig-privat samverkan används i den löpande texten det allmänt vedertagna begreppet
OPS. Synonyma begrepp är också offentligt-privat partnerskap (OPP) eller det engelska begreppet public–private partnership–projekt (PPP/PPP-projekt) som även används för projekt där en
privat och en offentlig aktör samarbetar. I dylika samarbeten är det ofta den privata parten som
har ansvaret för att planera projektet, bygga, sköta underhåll och driften (Konkurrensverket
2008). Begreppet behandlas mera ingående i kapitel tre.

1.3 Disposition
Uppsatsen belyser den finländska idrottspolitiken och hur idrottsanläggningarna haft en viktig
funktion då den finländska idrottspolitiken har utformats. Staten började bevilja statsbidrag för
idrottsanläggningar på 1930-talet (Statens Idrottsråd 2014, 9). År 2018 beviljades 32 miljoner
euro i statsbidrag för detta ändamål. Av den summan utgjorde nya anläggningsprojekt 48 procent
och renoveringsprojekt 52 procent.

9

I kapitel två beskrivs vem som ansvarar för idrottspolitiken och hur den ska förverkligas enligt
idrottslagen. Aktörerna inom idrottspolitiken är förutom staten främst kommuner och tredje sektorn. Privata aktörer inom idrotten finns och deras roll för idrott och motion ökar, men idrottslagen styr inte dessa aktörer annat än om de ansöker om statsbidragsfinansiering.
I kapitel tre beskrivs vad idrottsanläggningar är och hur utvecklingen av antal och omfattning
förändrats under tid samt hur staten styr och delfinansierar anläggningsprojekten. Även om
statsbidraget inte utgör en stor summa, är statens roll ändå stor då det kommer till hur projekten
ska förverkligas. Vidare behandlas i kapitel tre samarbetsprojekt för uppförande av idrottsanläggningar liksom begreppet offentlig-privat samverkan (OPS) och hur det kan förverkligas då
det kommer till anläggningsprojekt för idrottsanläggningar.
Eftersom den finländska tolkningen av statsbidragstillämpningen ännu idag inte möjliggör finansiering av OPS inom idrotten, belyses främst hurdana samarbetsprojekt som förekommer då idrottsanläggningar byggs. Samtidigt ges också en liten inblick i hurdana projekt som har finansierats via statsbidrag. Kapitlet behandlar också med stöd av tidigare forskning för- och nackdelar
med såväl samarbets- som OPS-projekt.
I kapitel fyra redogör jag för forskningsdesignen och hur datainsamlingen har gått till. Den empiriska undersökningen i min pro gradu-avhandling utgår från en kvalitativ metod med intervjuer
och dokumentstudie.
I kapitel fem ger jag en kort beskrivning av Pargas stad, där PIF-Center är beläget, och strategin
för Pargas stad vilken också styr hur idrottsverksamhet styrs i kommunen samt hur samarbetsprojektet PIF-Center tillkommit.
I kapitel sex presenteras den kvalitativa undersökningen med såväl litteraturstudier av relevanta
dokument för projektets genomförande som intervjuer. Intervjuerna har gjorts med respondenter som representerar olika aktörer inom samarbetsprojektet.
I kapitel sju gör jag en sammanfattning och för en diskussion om och jämförelse av tidigare forskningsresultat med de resultat som framkommit samt lyfter upp framtida frågeställningar.

10

2 OLIKA AKTÖRER I IDROTTSPOLITIKEN OCH
DERAS ROLLER
2.1 Utgångspunkter för idrottspolitiken
Med begreppet idrottspolitik avses alla de statliga åtgärder vars syfte är att styra, reglera, utveckla, leda och allokera resurser till verksamhet som hör samman med idrott, elitidrott och motion (Statsrådet 2018, 3). Idrottspolitiken förverkligas av staten, kommunerna, organisationer, intressegrupper, idrottsorganisationer och olika forskningssamfund (Suomi m.fl. 2012, 21).
Idrottspolitiken är en del av den finländska idrottskulturen. Den finländska idrottskulturen kännetecknas enligt professorn och idrottssociologen Hannu Itkonen av en stor frivillig- och medborgarverksamhet. Samtidigt är den en kommunal och statlig uppgift som kompletteras av privata aktörer. Finländarna utövar flitigt idrott och motion flitigt. Den finländska idrottskulturen
kännetecknas också av att vi har många idrottsgrenar och motionsformer (Ilmanen m fl. 2012,
11–13).
Även om staten utövat idrottspolitik i snart 100 år, var det ändå först år 1979 som statens första
idrottslag (984/1979) stiftades. Den trädde i kraft 1.1.1980 och vissa delar av den först år 1981.
Då den första lagen stiftades, utgick man från den starka och omfattande frivilligverksamheten
som varit rådande inom den finländska idrottskulturen. Statens och kommunernas uppgift enligt
lagen blev därför att skapa förutsättningar för verksamheten som tredje sektorn skulle ansvara
för. Samma utgångspunkt för arbetsfördelningen gällde också då idrottslagen förnyades år 2015
(Statsrådet 2018, 2).
Enligt § 2 i Idrottslagen (390/2015) är syftet att främja:
1. olika befolkningsgruppers möjlighet att röra på sig och utöva motion och idrott,
2. befolkningens välbefinnande och hälsa,
3. upprätthållande och förbättrande av den fysiska funktionsförmågan,
4. barns och ungas uppväxt och utveckling,
5. medborgarverksamhet inom idrotten, medräknat föreningsverksamhet,

11

6. elitidrott,
7. ärlighet och etiska principer inom idrott och elitidrott, samt
8. minskande av ojämlikhet inom motion och idrott.
Medborgarorganisationerna och kommunerna har haft en stark ställning, då det kommer till att
förverkliga idrott och motion. Idrotten är en del av den kommunala basservicen. Av tradition har
idrotten ändå haft en stark förankring i den frivilligverksamhet som är förknippad med idrottsoch motionsverksamheten i Finland. Kommunens och statens roll har främst varit att möjliggöra
och skapa förutsättningar för att idrottsverksamhet ska kunna utövas (Statsrådet 2018, 2).

2.2. Statlig styrning genom finansiering och direktiv
Statens uppgift inom idrottspolitiken är styrd enligt idrottslagen. Undervisnings- och kulturministeriet ansvarar förutom för den allmänna ledningen även för att samordna och utveckla idrottspolitiken liksom för att skapa allmänna förutsättningar för idrott (Idrottslagen 390/2015 § 4).
Eftersom den nya idrottslagen (390/2015) även betonar att motion ska främjas, innebär det att
all vardaglig fysisk aktivitet ska främjas. På så sätt berörs alla förvaltningsområden inom statsrådet (Undervisnings- och kulturministeriet 40/2017, 13). I huvudsak är det ändå Undervisningsoch kulturministeriet (UKM) som ansvarar för idrottspolitiken och hur den utvecklas. Ministeriet
ansvarar därmed för att skapa förutsättningar för idrott och motion (Undervisnings- och kulturministeriet 2018).
Det är Undervisnings- och kulturministeriets avdelning för ungdoms- och idrottsärenden som ansvarar för idrottsfrågorna. Den uppgiften ska avdelningen sköta i samarbete med kommunerna,
medborgarorganisationerna och andra aktörer inom idrotten. Till dess uppgift hör också att fördela vinstmedel från spelbolaget Veikkaus Ab till nationella, regionala och lokala idrottsorganisationer samt andra idrottssamfund (Lehtonen 2017, 17). Dessa fördelas som statsbidrag för
verksamheten, men också som understöd för anläggnings-, forsknings- och utvecklingsprojekt.
Idrottsverksamheten stöds också via regionförvaltningsverken och förstås via kommunerna
(Lehtonen 2017, 17). Regionförvaltningsverkens idrottsväsende har till uppgift att “på regional
nivå främja en motionerande livsstil, välmåga, hälsa och arbets- och funktionsförmåga i olika skeden av livet hos befolkningen”. Det här innebär bland annat att regionförvaltningsverken stöder

12

olika utvecklingsprojekt inom idrott och motion för barn och unga liksom regional medborgarverksamhet, styr och stöder anläggningsprojekt, utbildar och utvärderar regional tillgång till
basservice inom idrott och motion (Regionförvaltningsverket 2019).
En stor del av den finländska kulturverksamheten, till vilken idrotten hör, finansieras med medel
från spelbolaget Veikkaus Ab. År 2016 delades 537,4 miljoner till vetenskap, konst, idrott och
motion av vinstmedlen. Av dessa medel tillföll 27,6 procent eller drygt 146 miljoner till idrotten
år 2016. Under åren 2007–2016 har av vinstmedlen delats ut mellan 100 och 152 miljoner euro
till idrotten (Undervisnings- och kulturministeriet 2018, 13–14).
Statens idrottsnämnd, som grundades år 1920, är den instans som ursprungligen beviljade bidrag
till idrottsorganisationerna (Statsrådet 2017, 2). Statens idrottsnämnd ändrades år 1991 till Statens idrottsråd med tre lagstadgade sektioner: idrottspolitik, idrott för specialgrupper och idrottsvetenskap (Statens idrottsråd 2010, 13).
Idag är de främsta uppgifterna för Statens idrottsråd, som tillsätts för en riksdagsperiod åt gången
av Statsrådet, bland andra att utvärdera hur statsförvaltningens åtgärder inverkar på idrottens
område. Därtill ska Idrottsrådet ge förslag på hur idrotten och elitidrotten ska utvecklas samt ta
initiativ i idrottspolitiska frågor. Det är också Idrottsrådet som ger utlåtanden om verksamhetsunderstöd för idrottsorganisationer, idrottsanläggningar, idrottsvetenskaplig forskning och
verksamhet (Idrottsrådet 2019).

2.3. Kommunen möjliggör och skapar förutsättningar för idrott
Idrotten är en del av den kommunala basservicen och kommunernas ansvar för idrottsverksamheten är stadgad i idrottslagen. Enligt idrottslagens 5 § ska kommunen skapa allmänna förutsättningar för idrott på lokal nivå. Det här gör kommunen genom att dels ordna sådana tjänster inom
idrott och motion som främjar hälsan och välbefinnande, dels stödja medborgarverksamhet, vilket också inkluderar att kommunens ska stödja föreningsverksamheten.
Till kommunens uppgifter hör också att bygga och driva idrottsanläggningar. I samma paragraf
sägs också att kommunen ska ordna tjänsterna så att man beaktar olika målgrupper. Dessa uppgifter ska kommunen ska sköta genom samarbete mellan olika sektorer. Kommunen ska också
utveckla samarbetet lokalt och regionalt (Idrottslagen 390/2015, § 5).

13

För att bygga idrottsanläggningar kan kommunen ansöka om statsunderstöd. I idrottslagens
(390/2015) § 13 sägs: “Understöd beviljas kommuner eller samkommuner eller sammanslutningar där en kommun eller samkommun har bestämmanderätten. Understöd kan även beviljas
andra sammanslutningar, om understödet behövs för att uppnå denna lags syften.”
Att idrott och motion skulle stödjas med offentliga medel har inte varit någon självklarhet i Finland. Bildningsutskottet vid riksdagen ansåg år 1923 att det är omöjligt för staten eller kommunen att bygga idrottsanläggningar. Snarare ansågs det vara en uppgift för det talkoarbete (frivilligarbetet) som gjorde inom de frivilliga organisationerna (Ilmanen m.fl. 2012, 123).
Att idrotten utgör en del av kommunens basservice nämns första gången i Niemis kommittébetänkande från 1970 gällande motionsidrotten: “ kommunerna, läroanstalterna, skolorna och Försvarsmakten ska sträva efter att erbjuda basservice inom idrotten... här avses främst att skapa
utrymmen och platser för en större massa och även erbjuda dem aktivering och rådgivning”. En
idrottslagskommitté, som tillsattes år 1974, föreslog år 1976 att statsbidrag skulle beviljas till
kommunens idrotts- och motionstjänster (ibid, s 121–125).
Inom kommunernas idrottstjänster arbetar kring idag 5000 personer. Omfattningen av kommunernas idrotts- och motionstjänster uppgår till över 800 miljoner årligen (Finlands Kommunförbund 2019). Under åren 2010–2016 ökade kommunernas satsningar på idrott och friluftsliv från
570 miljoner till 760 miljoner euro. I ett nordiskt perspektiv, är det ändå nästan bara hälften av
vad exempelvis Sverige satsar på idrotten och år 2016 ändå snäppet mer än vad de norska eller
danska kommunerna satsar på idrott och friluftsliv (Statsrådet 2018, 49).
För att finansiera verksamheten, erhåller kommunerna statsbidrag för driftskostnaderna i enlighet med lagen om finansiering av undervisnings- och kulturverksamhet (1705/2009). För anläggningsprojekt vilka omfattar idrottsanläggningar och därtill hörande fritidslokaler kan kommunen
också få statsunderstöd. Understödet beviljas för “för uppförande, förvärv, ombyggnad och utrustning av idrottsanläggningar avsedda för breda användargrupper” (Idrottslagen 390/2015 §§
8 och 13).

14

Figur 1. Kommunernas totala satsning på motion och idrott i de nordiska länderna 2010–
2016 (Statsrådet 2018, 49)

Statsbidraget för kommunens driftsutgifter inom idrotten är 12 euro/invånare/år (Utbildningsstyrelsen 2019). Driftskostnaderna för kommunernas idrottsverksamhet är i medeltal 145
euro/invånare (Finlands kommunförbund 2017). I utlåtandet av statens redogörelse för idrottspolitiken, lyfter kommunförbundet ändå upp hur stor roll kommunerna har inom idrottspolitiken
men att de statsandelar som kommunerna får för sina driftskostnader inom idrottsverksamhet
inte är tillräckliga (Statsrådet 2018, 11). Kommunerna stödjer också frivilligarbetet inom idrotten
och motionen. Uppskattningsvis 6000–7000 idrottsföreningar får kommunalt understöd
(Lehtonen 2017, 20).

15

1.4

Tredje sektorn: professionella idrottstjänster och frivilligarbete

Inom idrotten har den tredje sektorn en stor funktion. Tredje sektorn omfattar idrottsorganisationer, idrottsföreningar och - samfund men också allt det frivilligarbete som görs inom idrottsoch motionsverksamheten. Idrottsorganisationer är nationella och regionala idrottsorganisationer såsom bland andra Finlands Olympiska Kommitté, olika grenförbund men också specialförbund som Finlands Svenska Idrott, Työväen Urheiluliitto (TUL), paralympiska kommittén
(Lehtonen 2017, 19). De nationella idrottsorganisationernas verksamhetsområden och uppgifter
sträcker sig allt från rehabiliterande motionsverksamhet till toppidrottsverksamhet (Mäkinen
m.fl. 2012, 5).
År 2018 fick de nationella och regionala idrottsorganisationerna 41,7 miljoner i allmänna statsbidrag för sin verksamhet, vilket var 1,2 miljoner mer än år 2017 (Undervisnings- och kulturministeriet 2018). År 2019 uppgick idrottsorganisationernas allmänna statsbidrag till 42,3 miljoner
euro (Undervisnings- och kulturministeriet 2019). Det här utgör ungefär en tredjedel av statsbidragen för idrotts- och motionsverksamheten.
På lokal nivå har frivilligarbetet inom idrotten, dvs. det arbete som personer gör gratis för att
verksamheten inom idrottsföreningarna, på idrottstävlingar och -evenemang ska fungera, genom
tiderna haft en stor roll för förverkligandet av idrott och motion i samhället. Medborgaraktiviteterna har överlag haft en stor roll i byggandet av det finländska välfärdssamhället. Rollen har bibehållits framförallt inom idrotten och speciellt då det kommer till idrottsföreningarnas ansvar
att arrangera idrottsverksamhet (Itkonen m.fl. 2007, 121). Frivilligarbetet inom idrotten uppskattas uppgå till ett värde om 1 500 miljoner – 2 000 miljoner euro (Suomi m.fl. 2012, 27). Idrottsföreningarna beräknas nå ca två tredjedelar av alla barn och unga i Finland (Itkonen m.fl.
2018, 93).
För att stödja och utveckla det arbete som görs inom de lokala idrottsföreningarna, beviljar
Undervisnings- och kulturministeriet utvecklingsstöd för föreningar (föreningsstöd). Stödet är
avsett att öka antalet barn och unga i verksamheten, begränsa kostnaderna för deltagande och få
unga att stanna kvar som idrottare och föreningsaktiva (Undervisnings- och kulturministeriet
2018). Föreningsstödet har bidragit till att idrottsföreningarna har haft möjlighet att anställa personal för sin verksamhet. Under åren 2013–2017 utgjorde projekt för personalanställningar 69
procent av de beviljade föreningsstöden. Ur ett idrottspolitiskt perspektiv kan det här också ses

16

som ett sätt för staten att professionalisera idrottsföreningsverksamheten (Itkonen m.fl. 2018,
91).

2.5 Privata sektorn: en växande aktör
Den privata sektorns andel inom idrotten ökar (Laine m.fl. 2017, 6). Efterfrågan på motions- och
idrottstjänster också privata sådana har ökat då träningen på egen hand har ökat liksom vår medvetenhet om vilka hälsoeffekter fysisk aktivitet. Främst är det inom gym-, aerobics- och bollhallsverksamheten som de privata aktörerna ökade under åren 2009–2012 (Statsrådet 2018, 29). Därtill kommer bland andra de idrottsanläggningar och -planer som den privata sektorn bygger och
upprätthåller liksom sponsring av idrott och motion.
Då det kommer till idrottsanläggningsprojekt har den privata sektorn producerat främst golfplaner, tennis- och squashhallar, ridmaneger, slalombackar mm. Hur det här har gjorts varierar. Det
kan vara fråga om att ett aktiebolag köper eller äger mark, ett annat bolag bygger anläggningen
och ett tredje bolag driver verksamheten samtidigt som ett fjärde bolag erbjuder rådgivningstjänster (Oulun kaupunki 2017, 7).
Hur mycket den privata sektorn finansierar idrottstjänster finns det inga heltäckande uppgifter
på. Kati Lehtonen lyfter i sin doktorsavhandling (2017) upp att för sponsring, enligt uppgifter från
Sponsor Insight, använde privata sektorn år 2015 ungefär 133 miljoner euro (Lehtonen 2017,
20). År 2014 fanns det nästan 3800 företag inom idrottsbranschen. Deras omsättning uppgick till
820 miljoner euro (Kauppila 2016, 14–18). I statsrådets idrottspolitiska redogörelse från år 2018
konstaterades att det inom motions- och idrottsbranschen finns ungefär 15 000 anställda i 5000
företag (Statsrådet 2018, 29).

17

3 ANLÄGGNINGSPROJEKT FÖR UPPFÖRANDE AV
IDROTTSANLÄGGNINGAR - STYRNING, FINANSIERING, TRENDER OCH SAMARBETSMODELLER
3.1 Olika typer av idrottsanläggningar
Med idrottsanläggningar avses sådana platser eller ytor som är preparerade och för det mesta
avgränsade för idrottsutövning (Riksidrottsförbundet 2008, 13). En stor del av idrott och motion
kan utövas i princip var som helst såsom i skogen, på landsvägar i parker osv. Ändå har det visat
sig att för ett aktivare utövande av idrott och motion liksom en mera organiserad idrottsverksamhet, har uppförandet av idrottsanläggningar en betydelse (Statens Idrottsråd 2014, 8). I Sverige
har forskning visat att fler fritidsaktiviteter som har en “utomhusnatur”, ändå flyttar inomhus och
därför har behovet av idrottsanläggningar ökat (Riksidrottsförbundet 2008, 13).
I Finland kom finansieringen av idrottsanläggningar för utövande av idrott inomhus igång på
1950-talet då möjligheter att kunna utöva idrott året om blev ett krav för att kunna klara sig i den
internationella konkurrensen (Kokkonen 2010, 46) . Under 1930-talet var trenden att bygga idrottsplaner, under 1960-talet simhallar, under 1980-talet hallar för inomhusidrott liksom ishallar
och under 2000-talet näridrottsplatser (Oulun kaupunki 2017, 7). Begreppet idrottsanläggningar
har under de senaste åren utvidgats och omfattar också bland andra vandringsleder och konditionstrappor.
Antalet idrottsanläggningar i Finland uppgick i april 2019 till drygt 37 600. Av dessa utgjorde
största delen (38,4 procent) utomhusanläggningar och idrottsparker. Anläggningar för terrängidrott utgör nästan en femtedel av anläggningarna (19,4 procent) och anläggningar för inomhusidrott även nästan en femtedel (18,6 procent) (Lipas-tietokanta 2019).

18

Figur 2. Idrottsanläggningar i Finland april 2019 enligt användningsområde. Totala antalet
37 645 (Lipas-tietokanta 2019)

Uppskattningsvis 75 procent av idrottsanläggningarna är sådana som byggts eller upprätthålls av
kommunen. Den resterande delen utgörs främst av idrottsanläggningar som kommunen är delägare i genom aktiebolag eller andra samfund som majoritets- eller delägare. Helt privata idrottsanläggningar finns huvudsakligen i storstäder eller tätorter (Undervisnings- och kulturministeriet 2018, 35).
Nya och många behov samt en höjd kravnivå hos brukarna, blir en utmaning för kommunerna. I
en undersökning som Finlands Olympiska Kommitté gjorde tillsammans med Forskningscentralen för tävlings- och toppidrott (KIHU) år 2017 gällande situationen för idrottsmiljöer i 18
stora städer i Finland, framkom att kommunerna efterlyser möjligheter att kunna fördela kostnaderna mera. För det här behövs en bättre statlig koordinering, nya verksamhetsmodeller och utveckling genom samarbetsprojekt (Norra m.fl. 2017, 8–9).
En färsk utredning som gjordes 2019 i 173 kommuner i Finland (SmartSport 2020) visar det sig
att det framöver kommer att behövas ett ökat partnerskap mellan kommunen och andra aktörer.
Likaså kommer det att behövas en kommunal strategi för hur idrottsmiljöer ska kunna förverkligas i det allt mer trängda ekonomiska läget.
19

3.2 Statlig finansiering och styrning av anläggningsprojekt
Staten har understött uppförandet av idrottsanläggningar sedan 1930-talet (Kokkonen 2010, 19).
Då började man främst finansiera anläggning av friidrottsplaner (Statens Idrottsråd 2014, 8). Statens roll när det kommer till linjedragningar och teknisk expertis för hur idrottsanläggningar ska
byggas har varit stor, även om finansieringen i förhållande till de totala kostnaderna varit liten.
Ungefär 10–20 procent av de totala kostnaderna för idrottsanläggningarna, som godkänts, har
finansierats med statsbidrag (Kokkonen 2010, 11).
Vart fjärde år ger Statens Idrottsråd ut ett styrdokument o Statens linjedragningar för investeringsstöd för anläggningsprojekt som avser idrottsanläggningar. Ur styrdokumentet från år 2008
framgår att Undervisningsministeriet inom ramen för statsförvaltningen leder och koordinerar
för motion samt tävlings- och elitidrotten. Målen i styrdokumentet är att stödja medborgaraktiviteten inom idrotten, främja befolkningens välmående och hälsa samt stödja barns och ungas
utveckling genom idrott och motion” (Undervisningsministeriet 2008, 11).
Även om statsbidraget för anläggningskostnaderna uppgår till bara ca 10–20 procent av de totala
kostnaderna, har direktiven för uppförandet av idrottsanläggningar genom åren varit styrande.
Då det kommer till uppförandet av idrottsanläggningar har arbetsfördelningen sett ut som så att
staten delvis finansierat anläggningskostnaden, kommunerna har ansvarat för huvuddelen av
finansieringen och själva uppförandet, medan verksamheten har varit idrottsföreningarnas uppgift (Kokkonen 2010, 11–13).
Då Statens Idrottsnämnd (nuvarande Statens Idrottsråd) inledde sin verksamhet år 1920 finansierades inte anläggningsprojekt som avser idrottsanläggningar. Vid den tiden fanns det 61 friidrottsplaner i Finland och bildningsutskottet ansåg att det inte var vare sig kommunens eller statens uppgift att bygga idrottsanläggningar. Istället ansågs det vara privata aktörers uppgift att
ansvara för det, en tanke som bar ända fram till 1950-talet. Eftersom kommunerna inte på 1940talet hade ekonomiska förutsättningar för att stödja uppförande av idrottsanläggningar, började
en ny finansieringskälla användas. Spelbolaget Veikkaus Ab:s vinst kanaliserades till kommunala
projekt. År 1951 beslöt Statens Idrottsnämnd att i första hand finansiera kommuner, men att
också andra lösningar kan tas i beaktande (Kokkonen 2010, 20–39).
Under 1960-talet blev det i första hand kommunernas uppgift att bygga och upprätthålla idrottsanläggningar. Undervisningsministeriets rätt att styra byggandet ökade under 1970-talet. Då
kunde ministeriet genom sin bidragspolitik och sina krav på kvalitet och dimensionering styra
20

utvecklingen (ibid, 90–155). Den första riksomfattande planen för idrottsanläggningar antogs år
1980 för åren 1980–1985 (ibid, 162).
I § 13 i Idrottslagen (390/2015) stipuleras att understöd kan beviljas för anläggningsprojekt som
omfattar idrottsanläggningar eller därtill hörande fritidslokaler. Understödet ges till kommuner,
samkommuner eller sådana sammanslutningar där en kommun eller samkommun har bestämmanderätt men kan också ges till andra sammanslutningar om det behövs.
Staten styr uppförandet genom det dokument som drar upp riktlinjerna för den statliga styrningen och finansieringen av anläggningsprojekt som avser idrottsanläggningar. Dokumentet ges
ut av Statens Idrottsråd. Det senaste dokumentet är från år 2014 och lyfter upp de strategiska
målen för kommande år liksom finansieringskriterierna. I regeringspropositionen (RP
190/2014) inför idrottslagen 2015, konstateras då det kommer till hur staten ska stödja idrottsplatser och -anläggningar, att utgångsläget är att få medborgarna att “röra på sig och motionera
aktivt och regelbundet”.
Därför ska idrottsanläggningarna betjäna allmänheten och samtidigt också vara flexibla nog så
att utrymmena kan anpassas enligt olika brukare. Samtidigt ska man också ta i beaktande olika
typer av motion som förekommer inom ungdomskulturen. En stor del av statsbidragen har de
senaste åren gått till anläggningsprojekt som idrottshallar samt sim- och ishallar speciellt då det
kommer till de statsbidrag som beviljas av Undervisnings- och kulturministeriet (Statens Idrottsråd 2014, 25).
Av de projekt som Undervisnings- och kulturministeriet beviljat statsbidragsfinansiering under
åren 2009–2013 har den klart största andelen varit anläggningsprojekt för idrottshallar. Andelen
godkända ansökningar under ovanstående tidsperiod uppgår till en tredjedel av de totala 150
(Statens Idrottsråd 2014, 51). Av Regionförvaltningsverkets beviljade statsbidrag har en större
del beviljats till anläggningsprojekt av näridrottsplatser. Av beviljade statsbidrag under åren
2009–2013 har 43 procent av de godkända projekten varit anläggningsprojekt för näridrottsplatser (ibid, 52).
Då staten styr byggandet eller renoveringen av idrottsanläggningar är målet att skapa en god livsmiljö som svarar på de behov samhället har, samtidigt som anläggningen är “hälsosam, trygg,
trivsam och estetiskt balanserad”. Därtill framkommer det i regeringspropositionen att målet är

21

att kunna stödja byggprojekt enligt livscykelmodellen, som är ett OPS-projekt. Anläggningsprojektet ska också vara ekonomiskt, socialt och ekologiskt hållbart och därtill värna om kulturella
värden (RP 190/2014, s 21).
I statens direktiv för idrottsanläggningsprojekt betonas speciellt följande värderingar: att idrottsmiljön och -anläggningarna är tillgängliga och lätta att ta sig till, att principerna för hållbar utveckling beaktas och jämställdheten främjas. Anläggningarna ska vara kvalitativa och säkra och
i arbetet för idrottsmiljöernas förutsättningar görs samarbete över förvaltnings- och sektorsgränserna (Statens Idrottsråd 2014, 54).
Under perioden 2015–2019 betonades följande kriterier vid ansökan om statsbidrag för anläggningsprojekt för idrottsanläggningar:
● projektet ska betjäna idrotts- och motionsbehoven för breda användargrupper, eftersom
ett centralt mål med statens idrottspolitik är att främja befolkningens välmående, hälsa
och fysiska verksamhetsförmåga liksom olika medborgargruppers lika möjligheter till idrottsutövning
● mottagare av statsbidraget är i första hand kommunen eller ett samfund där kommunen
har bestämmande inflytande. Utgångspunkten är att det är kommunen som i sista hand
administrerar och koordinerar kommunens idrottsanläggningar och - platser. Bidraget
kan enligt prövning ges också till andra samfund. I sådana fall beaktas hur aktivt kommunen är delaktig i projektet. Likaså beaktas hur projektet kompletterar utbudet av andra
idrottsanläggningar i kommunen
● projektet är planerat så att allmänna kvalitetskriterier betonas. Målet är att främja skapandet av en god livsmiljö som svarar på brukarnas behov, är trygg, trivsam, estetisk, hälsofrämjande och socialt fungerande. Dessutom är målet att främja uppförande av idrottsanläggningar vilka baserar sig på livscykelmodellen och sådana lösningar som är hållbara,
ekonomiska, sociala och ekologiska samt beaktar kulturvärden. Speciellt betonas innovativa lösningar kring tillgänglighet och energieffektivitet.
● med projektet svarar man på de förändrade behov som befolkningens idrottsintressen
och toppidrotten har. Effekter, efterfrågan och utrymmets mångsidiga användning är viktiga.
● projektet är ett grundförbättrings- eller grundrenoveringsobjekt för att idrottsanläggningarna ska förbli trygga, tillgängliga och fungerande
22

● projektet är ett medfinansieringsprojekt tillsammans med flera kommuner, samkommuner eller andra aktörer
● projektet främjar likabehandling och jämställdhet inom idrotten
(Statens idrottsråd 2014, 65–67)
Statsbidragsfinansieringen för byggprojekt inom idrotten fördelas mellan Regionförvaltningsverket och Undervisnings- och kulturministeriet. Då projektbudgeten är högst 700 000 euro (moms
0%), fattas beslut av regionförvaltningsverken, och om projektbudgeten överstiger 700 000 euro
fattas beslut av Undervisnings- och kulturministeriet (Oulun kaupunki 2017, 9).
Statsbidragen kan vara högst 30 procent av kostnaderna, dock högst 750 000 euro. Undantag gäller simhallar där stödet kan vara 800 000 euro – 1 miljon euro beroende på hur mångsidigt bassängutrymmet är. När det kommer till näridrottsplatser kan stödet vara 35–40 procent av projektets kostnadsberäkning. För sådana projekt som förverkligas tillsammans med andra aktörer
(kommun, samfund, privata sektorn) kan bidraget vara 30 procent av de totala kostnaderna, dock
högst 1 000 000 euro. Om flera idrottsanläggningar byggs eller renoveras kan understödet vara
30 procent dock högst 1 200 000 euro (Statens Idrottsråd 2014, 2).
År 2016 beviljades statsbidrag för idrottsanläggningar till en summa om 25 921 000 euro. Av
denna summa fördelades ungefär 8,5 miljoner euro av regionförvaltningsverken. Av de projekt
som godkändes av Undervisnings- och kulturministeriet, utgjorde 61 procent kommunala eller
samkommunala anläggningsprojekt och 31 procent tillföll sådana aktiebolag och stiftelser där
kommunen har bestämmande inflytande. 8 procent av de bidrag som Undervisnings- och kulturministeriet beslöt om, beviljades till andra aktiebolag. Av regionförvaltningsverkens beviljade
statsbidrag var fördelningen följande: kommunala och samkommunala anläggningsprojekt 89
procent av bidragen, aktiebolag 8 procent, föreningar och stiftelser 3 procent (Undervisnings- och
kulturministeriet 2018, 35–37).

23

Figur 3. Fördelning av statsbidrag för idrottsanläggningsprojekt år 2016 beviljade av
Undervisnings- och kulturministeriet och Regionförvaltningsverket (Undervisnings- och kulturministeriet, 2018, 37).

Som framgår av figuren ovan utgör de kommunala anläggningsprojekten liksom de projekt, där
kommunen har bestämmande inflytande i aktiebolag eller stiftelser de största mottagarna av
statsbidrag år 2016 för anläggningsprojekt som avser idrottsanläggningar med en totalsumma på
23, 7 miljoner euro. Övriga projekt utgjorde drygt 2,2 miljoner euro av finansieringen.
Problemet med den tillbudsstående statsbidragssumman för anläggningsprojekt är att den inte
är tillräcklig för de behov som finns2. Av alla 205 inkomna ansökningar till Regionförvaltningsverken beviljades 72 procent statsbidragsfinansiering. Ansökningarna till Undervisnings- och
kulturministeriet var 61 till antalet år 2016. Av dessa beviljades 44 procent eller 27 projekt statsbidragsfinansiering. Den procentuella andelen beviljade ansökningar av Undervisnings- och kulturministeriet år 2015 var likaså 44 procent och av Regionförvaltningsverket 73 procent (Undervisnings- och kulturministeriet 2018, 38).

2

Telefonsamtal Erja Metsäranta, byggnadsråd, Undervisnings- och kulturministeriet 24.4.2019

24

3.3 Partnerskap kompletterar den kommunala servicen
Som tidigare har konstaterats är det kommunens uppgift enligt idrottslagen, att skapa förutsättningar för idrott och motion på lokal nivå, vilket också inbegriper att möjliggöra byggande och
upprätthållande av idrottsanläggningar. I den undersökning som Olympiska kommittén gjorde
om idrottsmiljöer år 2017, framkom det att kommunerna efterlyser en utveckling av samarbetsprojekten. På det sättet skulle kommunerna bättre kunna fördela kostnaderna för såväl byggandet som upprätthållandet av idrottsanläggningar (Norra m.fl. 2017, 9).
Att utveckla idrottsmiljöer och upprätthålla dem innebär för kommunen en betydande ekonomisk insats. Den allt mer ansträngda ekonomiska situationen i kommunerna innebär ändå att
man inte har resurser nog för att svara på det behov av näridrottsplatser och idrottsanläggningar
som finns. Situationen kräver att en prioritering och en tydligare strategi för kommunens idrottsmiljöer görs (Smartsport 2020, 4).
Ägandet i sig kan inte anses vara en kommunal grunduppgift. Ägandet har snarare varit ett redskap för kommunen att producera eller arrangera service, och på så sätt har man kunnat garantera en hållbar serviceproduktion. I och med kommunernas kärvare ekonomi har man också börjat fästa mera uppmärksamhet vid själva ägarskapet (Malinen m.fl. 2012, 83).
Vanligtvis kommer kraven på att utveckla verksamheten i en organisation från den verksamhetsmiljö som organisationen fungerar inom. Trycket på att kommunerna behöver förnya sin serviceproduktion kommer från det faktum att bland annat de stora åldersgrupperna pensioneras, kommunernas ekonomi är begränsad och kommuninvånarnas krav på service ökar (Rannisto m.fl.
2007, 8).
En utvecklingstrend som går att skönja är att kommunerna gradvis övergår från egen produktion
av tjänster mot uppgifter som koordinering och styrning, utlokalisering av tjänster och olika samarbetsmodeller. Den grundläggande tanken är att kommunerna inte själva behöver producera
alla de tjänster som de har skyldighet att anordna då de kan göra det i samarbete med företag,
samfund och brukare (Malinen m.fl. 2012, 7). Samma gäller också då det kommer till investeringar av och ägarskap i anläggningar.
Kommunernas behov av samarbete och nätverk har vuxit i och med globaliseringen. Med begreppet nätverk avses att man organiserar verksamheten på ett sätt som alla parter har nytta av och
som leder till rätt bestående samarbeten mellan aktörerna. Kommunalt nätverkssamarbete sker
25

ofta på lokal eller regional nivå med syfte att utveckla verksamheten och utgår från att det baserar
sig på frivillighet. Med en ökad globalisering har såväl nationella som internationella nätverk blivit allt vanligare. Hit hör olika partnerskap med privata och andra organisationer i syfte att utveckla och producera service. En typ av nätverkssamarbete är strategiska allianser, där samarbetsparterna förblir självständiga men samarbetar i syfte att kunna åstadkomma innovationer
och utveckla gemensamma tjänster. Ofta blir resultatet att ett gemensamt bolag grundas (Anttiroiko 2010, 28–29).
Liknande lösningar ser vi då det kommer till idrottsanläggningar. Av de anläggningsprojekt som
fått statsbidragsfinansiering och som inte är kommunala eller samkommunala, är det främst aktiebolag eller stiftelser där kommunen har bestämmande inflytande eller t.o.m. är majoritetsägare som fått statsbidragsfinansiering3. Det finns en beställning på nya modeller och nya samarbetsformer. Under de senaste årtiondena har det skett förändringar i efterfrågan, utbud och produktion av kommunernas idrottsmiljöer och -utbud. Det kommer hela tiden nya idrottsgrenar
och motionsformer. Kraven på kvalitet, mångsidighet, tillgänglighet och hållbarhet har skärpts.
Allt fler privata aktörer och tredje sektorn erbjuder nya idrottsmiljöer. Nya och mångfacetterade
sätt att genomföra idrottsanläggningsprojekt uppkommer som exempelvis livscykelmodellen eller genom att kommunen hyr utrymmen (SmartSport 2020, 15).
Begreppet partnerskap har många betydelser beroende på i vilket sammanhang det används. Det
kan betyda delaktighet och att ett partnerskap nyttjar resurser ur ett brett perspektiv (såsom
samarbete mellan kommun och tredje sektorn). Partnerskap kan också vara långsiktiga där samarbetet ger ömsesidig nytta eller ett partnerskap som baserar sig på ett tekniskt definierat avtal.
De två senare förekommer vanligen i avtal mellan en kommun och ett företag (Anttiroiko 2010,
30–31).
I den färska utredningen som SmartSport (2020) gjort framkommer att kommunerna för att
kunna fullfölja sin lagstadgade uppgift att skapa och främja förutsättningarna för kommuninvånarnas möjligheter att utöva idrott och motion behöver ett ökat partnerskap med andra aktörer,
även med föreningar liksom andra lokala aktörer. Partnerskapet bör innehålla såväl gemensamma målsättningar som en definition av de resurser som behövs för att uppnå målsättningarna
(Suomisport 2020, 17).

3

Telefonsamtal Erja Metsäranta, byggnadsråd, Undervisnings- och kulturministeriet 24.4.2019

26

I Partnerships Resource Centre forskningsrapport om medborgarorganisationer och partnerskap
(2015) , konstateras att forskningslitteraturen tar upp flera faktorer som definierar vad ett partnerskap är. Det är fråga om ett sorts samarbete med en relativt hög grad av engagemang från alla
parter. Faktorer som finns med i definitionen av partnerskap är följande:
● parterna är överens om mål, syfte och en gemensam vision
● parterna är medvetna om att de inte kan lösa problemet ensamt
● samarbetet är frivilligt och överenskommelserna görs genom kontrakt
● gemensam överenskommelse om arbetsfördelning
● parterna har en nytta av att tillgångar och kompetenser kompletterar varandra
● vinsten/nyttan av projektet fördelas mellan parterna
● parterna delar på risker, ansvar och redovisningsskyldighet (Partnerships Resource
Centre 2015, 52–53)

3.4 Samarbete med tredje sektorn eller en privat aktör kring idrottsanläggningsprojekt
Staten har i sin bidragspolitik betonat att det i första hand är främst kommuner och samfund där
kommunen är majoritetsägare eller har bestämmande inflytande, som är mottagare av statsbidrag i första hand men att bidrag också kan beviljas till andra samfund (Statens Idrottsråd 2014,
11). År 1980 var så gott som alla idrottsplatser ägda av kommunen. Idag är ungefär 75 procent
av idrottsanläggningarna i kommunens ägo, varav 70 procent i direkt ägo och 5 procent av sådana
bolag eller stiftelser där kommunen har bestämmande inflytande.
Idrottsanläggningar som ägs via aktiebolag finns främst inom de större kommunerna. I Helsingfors ägs en fjärdedel av idrottsanläggningarna av företag inom idrottsbranschen. Speciellt gäller
detta golfplaner, slalombackar, ridmaneger, tennis-, innebandy- , squash och bowlinghallar. Här
finns ett brett spektrum av hur ägandet ser ut. Det kan vara fråga om sammanslutningar där aktiebolaget äger eller köper marken, ett fastighetsbolag bygger, ett tredje ansvarar för verksamheten och det fjärde producerar tilläggstjänster i anslutning till idrottsanläggningar (Statens Idrottsråd 2014, 8–9).

27

Hur samarbetet mellan en kommun och tredje eller privata sektorn kan se ut, exemplifieras bland
annat i en utredning från år 2011 gjord för Helsingfors stad. Förutom direkta samarbetsprojekt
har staden även indirekt samarbete med privata företag inom idrottsbranschen. Främst gäller det
hyressubventioner. Samarbetet med tredje sektorn har omfattat planering och byggande av idrottsplatser, såsom exempelvis fotbollsplaner: Braheplanen tillsammans med HIFK, Vallgårdsdalsplanen tillsammans med Käpylän Pallo ry. och Botby konstgräsplan tillsammans med
Puotinkylän Valtti, där staden till förening hyrde ut markområdet för 10 år och gav idrottsföreningen rätt att bygga en konstgräsplan på området. Systemet för uppvärmning av planen förblev
stadens egendom och gavs idrottsföreningen rätt att gratis nyttja planen under hyrestiden. Föreningen sökte och fick lån av staden för att bygga konstgräsplanen. Lånet uppgick till 40 procent
av de totala kostnaderna. Enligt experter inom idrottsväsendet har samarbetet med föreningarna
varit gott och uppmuntrat till fortsatt samarbete (Helsingfors stad 2011, 36).
En annan samarbetsform är partnerskap där en privat aktör bygger en idrottsanläggning och staden förbinder sig att köpa verksamhetstid för en längre tidsperiod. Det här har förverkligats i
Esbo tillsammans med ishockey- och fotbollsföreningar, såsom exempelvis Mattby ishall som
byggts av Espoon Keikkoilun tuki ry. och där staden gått i borgen för investeringslånet och bokar
tider på isplanen. Esbo stad samarbetar med Espoon Jalkapallon tuki ry. kring en fotbollsplan där
föreningen investerar i ett högtryckstält och betalar hyra till staden under vintertid medan staden
köper hallturer. Till sommaren rivs tältet och staden tar över planen. I Jyväskylä har en privat
aktör byggt en ishall, där föreningarna förbinder sig att köpa hallturer och stadens roll är att
främja att projektet lyckas. Staden fördelar turerna och sköter om faktureringen (Oulun kaupunki
2017, 12–15).
I Seinäjoki har staden gjort grunden, ansvarat för belysning, konstgräs och uppvärmning av planen vid Fotbollsstadion medan den privata aktören i samarbetsprojektet sköter allt annat. Stadens insats är 2,2 miljoner euro av totalt 12 miljoner euro. Staden har rätt att köpa turer förmånligare än andra brukare. Likaså har man i Seinäjoki gått in för att ge ett understöd av engångskaraktär till en privat aktör för ett övertryckstält för friidrott och amerikansk fotboll. Understödet
till den privata aktören motsvarade 25 procent av projektets totala kostnader. I Tammerfors har
samarbetet kring Ishallen gått ut på att staden köper turer och fördelar dem enligt sina principer
och priser mot att staden ger en personalresurs om fem årsverken för skötsel av isplanerna (Oulun kaupunki 2017, 12–15).

28

3.5 Offentlig-privat samverkan: samarbetsmodell med riskfördelning
och avtal över viss tid
Då offentlig-privat samverkan ska definieras, betonas starkt att det är fråga om projekt som ger
nytta åt såväl den offentliga som den privata sektorn. OPS kan definieras som ett samarbete över
en viss tidsperiod mellan offentliga och privata aktörer, där de tillsammans utvecklar produkter
och tjänster samt delar på risker, kostnader och tillgångar som är förknippade med dessa produkter (Hodge & Greve 2007, 546).
Begreppet partnerskap omfattar allt från delaktighet och ett brett nyttjande av resurser i ett samarbete som båda parter drar nytta av och där de ingår avtal om partnerskap i syfte att producera
tjänster el dylikt. Dessa kan vara
1. offentlig-privat samverkan där kommunen genom avtal med samkommun eller kommunalt affärsbolag avtalar om serviceproduktion,
2. offentlig-privat samverkan där kommunen tillsammans med den privata företag gör avtal
främst gällande investeringar. Här utnyttjas det kunnande och det kapital som finns i företagen och det finns flera modeller för hur offentlig-privat samverkan kan ta sig uttryck
och där utföraren sedan under en viss period hyr ut investeringen till kommunen. Eftersom avtalen oftast görs på en väldigt lång tid, har modellen utvecklats till en
3. livscykelmodell, där utföraren förutom själva bygginvesteringar också erbjuder olika serviceformer som kompletterar byggandet (Anttiroiko 2010, 33–41)
Folkestad och Skogedal Lindén tar i sin rapport Offentlig–privad samarbeid (OPS) i kommuner
(2014) upp olika definitioner och konstaterar att OPS är ett oklart begrepp (Folkestad m.fl. 2014,
4). Att definiera begreppet OPS eller public–private partnership (PPP) är svårt, konstaterar också
Graeme A. Hodge och Carsten Greve (2007). Löst definierat kan PPP ses som “cooperative institutional arrangements between public and private sector actors” (Hodge och Greve 2007, 545).
Ett sätt att definiera public–private partnership eller offentlig-privat samverkan är enligt Folkestad och Skogedal Lindén det som Anders Lundberg definierat i sin rapport (2013) “Skandalen
Nya Karolinska”: “OPS är ett nyare sätt att arbeta med upphandlingar som lägger större ansvar på
den privata parten och på samverkan mellan den offentliga beställaren och den privata utföraren.

29

Modellen utvecklades i anglosaxiska länder för att komma till rätta med problemet att en traditionell upphandling, framförallt vid nybyggnationer, ofta ger stor belastning på den offentliga budgeten” (Folkestad m fl. 2014, 6).
Om definitionen på offentlig-privat samverkan, såsom den formuleras i artikeln av Hodge & Greve
(2007) används, kan man se flera faktorer som kännetecknar OPS:
1. samarbete med en viss livslängd och inte bara för korta kontrakt
2. fördelning av risker och andra faktorer - båda parter utgör tillsammans ett partnerskap
och på lika villkor, så att båda bär sin andel av riskerna
3. parterna producerar tillsammans någonting (en produkt, en tjänst) och de får båda en
nytta från den gemensamma insatsen (Hodge & Greve 2007, 545)
Van der Hurk och Verhoest (2015) tar upp ytterligare två faktorer, som kännetecknar OPS. Båda
parterna, såväl den offentliga som den privata, satsar medel i projektet. Den part som representerar den offentliga sektorn betalar periodiskt återkommande avgifter för de tjänster som ges när
projektet är operativt.
Även om offentlig-privat samverkan ses som relativt nya modeller för samarbete mellan den kommunala och privata sektorn, har dylika samarbeten förekommit tidigare såsom exempelvis de
privata järnvägarna i England på 1800-talet (Hodge & Greve 2007, 545). Överlag framhålls Storbritannien som en föregångare då det kommer till OPS. I Storbritannien stiftades i början av 1980
talet ett antal lagar som förpliktigade kommunerna att konkurrensutsätta sin service. Det blev
obligatoriskt att konkurrensutsätta allt byggande och underhåll enligt Local Government Planning and Land Act från 1980. År 1988 utökades tvånget att konkurrensutsätta (Compulsory Competitive Tendering CCT) då också avfallshanteringen, städningen, gatuunderhållet, måltidsservicen, bilreparationer och underhåll av idrottsutrymmen togs med i den år 1988 stiftade Local
Government Act. Lagen skärptes ytterligare år 1992 (Rannisto m.fl. 2007, 21).
Livscykelmodellen skapades i Storbritannien år 1992. Tio år efter att modellen togs i bruk i Storbritannien hade 500 nya projekt inletts. I Finland har förverkligats några större livscykelprojekt,
där även projektfinansieringen har varit serviceproducentens uppgift. Det första livscykelprojektet som förverkligades var år 1996 då riksväg 4 mellan Träskända och Joutjärvi byggdes. Det
första livscykelprojektet kring utrymmen var när Esbo Kungsvägens gymnasium och sim- och idrottshallen i anslutning till den blev klara år 2003 (Anttiroiko 2010, 37).
30

Med livscykelmodellen avses ett sådant partnerskap där kommunen eller den offentliga sektorn
gör ett längre avtal, vanligen på 15–25 år, i vilket ingår planering, byggande och upprätthållande
av anläggningen. Avtalen görs vanligen med en byggentreprenör som också ansvarar för att underhållet sköts via underentreprenörer. Under 2010-talet som livscykelmodellen blev en allt vanligare lösning i kommunerna för att lösa behovet av nya utrymmen för den kommunala servicen.
I livscykelmodellen äger finansiären anläggningen, men kommunen kan lösa in den då avtalsperioden går ut (Capex och Krogerus 2019, 6).
I ett avtal om offentlig-privat samverkan finns en fördelning av eller förståelse om riskerna med
projektet där en privat aktör tar över en del av de risker som den offentliga sektorn vanligtvis tar.
När ett dylikt avtal görs tar man i beaktande så gott som alla aspekter av projektet, anläggningen,
driften, finansieringen osv. Avtalet görs för en längre tidsperiod och är oftast fråga om projekt
kring anläggningar eller infrastruktur såsom vägar, idrottsanläggningar, skolor. Ett OPS-projekt
är gärna men behöver inte vara finansierat genom avtalsperioden (Folkestad m.fl. 2014, 8–9).

3.6 Fördelar och nackdelar med samarbete och offentlig-privat samverkan
Då för- och nackdelar beskrivs, bör noteras att dessa är olika beroende på vem som bedömer
dessa och ur vilket perspektiv de beskrivs. För- och nackdelarna beskrivs här ur såväl privat som
kommunalt perspektiv, ytterligare en aspekt som bör tas i beaktande är själva brukarens perspektiv.
Att genomföra idrottsanläggningsprojekt genom samarbete och därigenom ta med privat finansiering i ett anläggningsprojekt innebär för kommunen både för- och nackdelar. En fördel som
projektsamarbete med privata aktörer medför är att projekten tenderar hålla tidtabellen liksom
att riskanalyserna för projektet är grundligt gjorda (Anttiroiko 2010, 37). Då det kommer till tidsprestanda är det ändå inte entydigt att tidtabellen håller speciellt då det gäller samarbetsprojekt.
Många av de forskningsresultat som gjorts gällande tidsprestanda baserar sig nämligen på intervjuer eller undersökningsdata vilka inkluderar de involverades uppfattning om kontrakten och
prestandan (Verweij och Van Meerkerk 2020, 7).
Verweij och Van Meerkerk undersökte 2018 såväl kostnads- som tidsprestandan i infrastrukturprojekt som förverkligats som offentlig-privat samverkan och som andra samarbetsprojekt.

31

Undersökningen, som gjordes genom att mäta antalet dagar från projektstart till avslut på byggarbetet, visade att OPS tenderar att hålla tidtabellen bättre än andra samarbetsprojekt (ibid, 8).
Riskhanteringen lyfts också upp liksom långsiktigheten i Folkestads och Skogedal Lindéns analys
(2014) av fördelar och nackdelar med offentligt–privat samarbete. Som fördelar tar de upp att
livscykelmodellen gör att byggherren också tänker på driftsidan eftersom denna är ansvarig för
driften även efter att bygget är klart.
Också Folkestad och Skogedal Lindén konstaterar liksom Anttiroiko att tidtabellen håller, dvs.
projektet blir snabbare klart, eftersom intäkterna börjar löpa först när projektet är färdigt. Vidare
konstaterar de att ett långsiktigt hyresavtal med på förhand bestämd kvalitet genom hela hyrestiden, ger bättre tjänster till brukarna (Folkestad m fl. 2014, 8).
I den utredning som Helsingfors stad lät göra 2011, kommer det fram att man är nöjd med det
kommunala samarbetet med tredje eller privata sektorn. Speciellt tillfreds är man med samarbetet mellan idrottsföreningar och staden där man lyckats professionalisera föreningsverksamheten. Föreningarna har kunnat utveckla sin tjänsteproduktion och samtidigt har idrottsväsendet
kunnat minska sina kostnader eftersom underhållskostnaderna har minskat (Helsingfors stad
2011, 36).
Folkestad och Skogedal Lindén (2014) lyfter upp som ytterligare fördelar med offentlig-privat
samverkan att samarbetet skapar långsiktighet. Kommunen har en fast hyreskostnad över tid.
Den tidsbundna fasta hyreskostnaden kan också ses som en nackdel då denna inte kan prioriteras
bort vid budgetering eftersom beslutsfattarna är bundna till avtalet över flera styrelseperioder.
Ytterligare kan konstateras att en klar fördel med OPS-projekt är helt enkelt att på så sätt får
kommunen lockat till sig privat kapital och privata aktörer för offentliga projekt (Folkestad m fl.
2014, 8).
En ekonomisk fördel med OPS för kommuner, speciellt med ansträngd ekonomi, är att privata
företag ansvarar för ägandet och driften av idrottsanläggningar. Samtidigt finns det en risk för att
då anläggningar ägs och drivs på kommersiell grund av företag eller föreningar att avgifterna för
deltagarna/brukarna ökar (Riksidrottsförbundet 2008, 86).
Van den Hurk och Verhoest (2014) lyfter i sin utredning om offentlig-privat samverkan inom idrottssektorn att OPS globalt misslyckas i att utfalla konsekvent väl. Det här eftersom det finns så
många osäkra faktorer, risker och tvetydigheter på grund av att flera aktörer är involverade, de
32

politiska strävandena är höga och de tekniska kraven är svåra – speciellt i stora projekt (Van der
Hurk och Verhoest 2015, 201).
Som en nackdel med offentlig-privat samverkan lyfts speciellt upp de stora krav på beställarens
kompetens och kostnader som hänför sig till planeringen av projektet och anbudsförfarandet. Likaså tenderar kostnaderna då privat finansiering används vara högre än vad som är fallet vid
offentlig finansiering (Folkestad m.fl. 2014, 8). Att lönsamheten inte är entydig, kan bero på att
kommunerna, som offentligrättsliga samfund, har möjlighet att ta kapitallån billigare än privata
sektorn (Anttiroiko 2010, 37).
Nackdelen med offentlig-privat samverkan kan också lyftas fram som den fördel kommunen har
då den uppför idrottsanläggningar i egen regi. I Riksidrottsförbundets utredning om idrottens
anläggningar (2008) lyfts som exempel upp Halmstad, där man gjorde valet att genomföra ett
större projekt omfattande ishall, sporthall, konstgräsplan och tak över friidrottsarenans läktare i
kommunal regi. Fördelen att genomföra anläggningsprojektet i egen regi ansågs vara att driftskostnaden blev lägre än om ett privat bolag hade ägt arenan och kommunen hyrt in sig. Kommunen kunde nämligen dra av all moms och fick också lägre räntekostnader samtidigt som det också
var enklare att göra avtal och ha koll över hela beslutsprocessen (Riksidrottsförbundet 2008, 31).
Det ekonomiska samarbetet är även en risk då det kommer till samarbetet mellan kommun och
idrottsföreningar eller privata motions- och idrottsföretag. Föreningarnas och företagens ekonomiska situation och verksamhetens förutsägbarhet är svaga. I Helsingfors stads utredning (2011)
kom det också fram att man ser risker i hur servicenätet utvecklas och kvaliteten på underhållet
kan försvagas. Den ekonomiska instabiliteten speciellt inom föreningslivet lyfts också upp som
en riskfaktor i Riksidrottsförbundets (2008) utredning om Idrottens anläggningar.
Som nackdel kan också ses att det är få idrottsföreningar som har en möjlighet att förverkliga
samarbetsprojekt och att projekten som helhet är en liten del av hela idrottsväsendet i staden.
Anläggningarnas livscykel är också en utmaning eftersom vissa anläggningar har en relativt kort
livscykelperiod (exempelvis konstgräsplaner) och osäkerheten är stor då det gäller idrottsföreningarnas vilja att ansvara för grundreparationer och de kostnader som dessa medför (Helsingfors stad 2011, 36–37).
Riksidrottsförbundets i Sverige (2008) undersökning visade tendenser på att vid större anläggningsprojekt, där alla parter var inriktade på att genomföra projektet och få ner totalkostnaden,
trots allt ledde till att slutkostnaderna som helhet blev större än vad man budgeterat för. Likaså
33

finns risker i att kommuner ser privat ägande och privata aktörers ansvar för driften som en lösning i en tid då kommunerna har en ansträngd ekonomi, eftersom lösningen tenderar att öka deltagar-/brukaravgifterna (Riksidrottsförbundet 2008, 86). Det här drabbar just dem som anläggningarna är byggda för alltså brukarna.
Tabell 1. För- och nackdelar med offentlig-privat samverkan och samarbetsprojekt
FÖRDELAR
NACKDELAR
Långsiktighet: projekten binds av längre avtal Osäker stabilitet: den ekonomiska stabiliteten
vilket ger en bättre överblick över löpande är inte lika säker i samarbeten med tredje sekkostnader och intäkter

torn och idrottsföreningar som hos exempelvis kommuner

Ekonomiskt: ett fördelat ekonomiskt ansvar Dyrare i förlängningen: projekt med privata
då flera aktörer är involverade. Kommunala aktörer tenderar bli dyrare för brukarna än
åtaganden möjliggörs genom privat finansie-

kommunala projekt. Likaså tenderar pro-

ring möjliggör projektet och då privat aktör jekten bli dyrare för att kommunala samfund
genomför projektet, ansvarar denna för såväl har möjlighet att ta kapitallån förmånligare än
ägandet som driften.

privata aktörer

Riskhantering: riskanalysen är grundligt gjord Offentlig-privat samverkan ställer stora krav
och omfattar också de kostnader som driften på beställarens kompetens då det kommer till
medför.

planering och anbudsförfarande

Tidtabellsmässigt: offentlig-privat samver- Beslutsprocessen: flera aktörer innebär att en
kan–projekt tenderar hålla tidtabellen bättre kommun inte ensamt kan ha kontroll över beän andra projekt, främst för att intäkterna oft- slutsprocessen eller avtalen
ast börja löpa först när projektet är klart.

34

4 MATERIAL OCH METOD
Min undersökning berör ett samarbetsprojekt för förverkligande av idrottsanläggning. Undersökningen är en kvalitativ undersökning med såväl litteraturstudier av relevanta dokument för projektets genomförande samt intervjuer. Jag är medveten om att det i en kvalitativ undersökning är
svårt att få en absolut objektivitet, såsom i en kvantitativ undersökning där generaliseringar kan
göras då resultaten är mätbara, går att testa och att kontrollera (Denscombe 2010, 189). Eftersom
även tidigare forskning om samarbetsprojekt har gjorts genom intervjuer (se Verweij och Van
Meerkerk 2020) kan denna metod försvaras även om respondenternas personliga uppfattning
kan påverka resultaten.

4.1 Datainsamlingsmetod
Min empiri består av två delar: en dokumentstudie och intervjuer. Som en del av min empiri har
jag analyserat dokument som beskriver PIF-Center. Därtill har jag gjort en semistrukturerad intervju med respondenter som representerar de olika aktörer som varit delaktiga i projektet.
Dessa är fastighetsaktiebolaget som förestår idrottscentret samt idrottsföreningen, staden och
staten vilka varit involverade i projektet.
Intervjuer kan indelas i standardiserade eller ostandardiserade intervjuer, eller kan även benämnas som strukturerade eller ostrukturerade, beroende på hur frågorna i intervjun är ställda och
uppgjorda(Tiittula och Ruusuvuori 2005, s 11). Enligt Tiittula och Ruusuvuori (2005) definieras
semistrukturerade intervjuer av att vissa synpunkter är färdigt definierade och genom en s.k. temaintervju kan frågeställningen och – ordningen variera, men temat är detsamma. Eftersom jag
valt att intervjua olika parter som berörs av ifrågavarande undersökning, där temat är detsamma,
har jag vissa frågor som är de samma till alla respondenter medan intervjun också ger tillfälle för
öppna frågor.
Intervjuerna har gjorts i juni 2020 förutom en som gjordes i början av juli 2020. Intervjuerna har
gjorts enskilt via telefon (förhandsintervjuer) eller via bruk av digitala hjälpmedel som Microsoft
Teams med hänvisning till den undantagstid som råder i Finland pga. rådande coronapandemi då
sociala kontakter skulle undvikas. Genom s.k. online-intervju, som bl.a. nämns av Denscombe
(2010) som metod för kvalitativ forskning, tenderar resultaten liksom för-och nackdelarna vara
de samma som i en intervju som sker face-to-face (Denscombe 2010, s. 178).

35

Intervjuerna har bandats. Enligt Tiittula och Ruusuvuori (2005) underlättar bandning av intervjuerna såväl analysen som möjligheten att upptäcka nya aspekter inom intervjun. Detta i sin tur
möjliggör en noggrannare rapportering av intervjun (ibid, s. 15). Intervjuerna har transkriberats.
Enligt Tiittula och Ruusuvuori (2005, s. 16) fungerar transkribering av intervjuer förutom som
minneshjälp även som hjälpmedel för att upptäcka små detaljer i intervjumaterialet. Efter transkriberingen har materialet kategoriserats utifrån kategorier härledda från tidigare forskning
och analyserats.
Hirsijärvi och Hurme (2008) noterar då det kommer till antalet respondenter som är tillräckligt
för en kvalitativ intervju med hänvisning till Kvale (1996) att antalet respondenter ofta är för litet
eller för stort. Men att 15 respondenter är det som nuförtiden är ett gängse antal i en kvalitativ
undersökning (Hirsijärvi och Hurme 2008, s. 58). I min undersökning är ändå antalet respondenter fem till antalet. Dessa är inte slumpmässigt utvalda men för att få ett så representativt intervjumaterial som möjligt är de valda för att de representerar de olika parter som varit delaktiga i
eller berörs av projektet. Denscombe (2010) hänvisar till Glaser och Strauss (1967) och Lincoln
och Guba (1985) då det kommer till att det avgörande för att göra generaliseringar av forskningsresultat inte är den kvantitativa mängden av studerade artiklar eller hur väl respondenterna representerar hela befolkningen, utan snarare i hurdan grad det lilla samplet är relevant för teorin
(Denscombe 2010, 191).
Urvalet i den här undersökning består av genomförarna av projektet, delfinansiärer av projektet
(staten) och de parter som åtnjutit resultatet av projektets genomförande: föreningen och kommunen. För undersökningen har intervjuats projektets initiativtagare, dåvarande ordförande för
Pargas Idrottsförening samt styrelseordförande för PIF-Center Folke Lindström, projektledare
och PIF-Centers VD Lars Nummelin, Pargas stads fritidssekreterare med ansvar för idrott och
kultur Mikael Enberg, Pargas IF:s ordförande Andreas von Bergmann och Regionförvaltningsverkets ansvariga tjänsteman Marie Rautio-Sipilä.

4.2 Validitet och reliabilitet
Eftersom undersökningen baserar sig på intervjuer, där respondenterna är få till antalet men utgör ett representativt sampel för de olika parterna som är delaktiga i projektet, har intervjuerna
transkriberats, kategoriserats och avstämts med olika dokument som kan verifiera grundläggande faktorer. Dessa dokument är bokslut och årsrapporter för projektet liksom protokollsutdrag från Pargas stad gällande olika finansieringsbeslut, PIF-Centers statsbidragsansökan och redovisning samt övrig dokumentation som beskriver projektets tillkommande och förverkligande
36

för att kunna bestyrka respondenternas svar. Validiteten kan även beskrivas genom att hänvisa
till hur tidigare forskning kring ämnet gjorts (Esaisson m.fl. 2017, 63). Tillvägagångssättet för att
utreda fördelar och nackdelar med samarbetsprojekt, liknar det som tidigare forskning även tilllämpat dvs. intervjuer och respondenternas uppfattning om fördelar och nackdelar (se Verweij
och Van Meerkerk 2020).
Reliabiliteten kan mätas i huruvida respondenternas svar stämmer överens med resultat från tidigare undersökningar. Trovärdigheten i de svar som framkommer har jag även via olika dokument och handlingar kunnat kontrollera. Samtidigt är jag medveten om att det ändå i en kvalitativ
intervju framkommer respondenternas personliga åsikter och såväl intervjusituationen som respondenternas förhandsinställning kan påverka resultatet.
Eftersom mitt syfte med denna studie är att klargöra de för- och nackdelar som ett samarbetsprojekt har och jämföra dem med vad som framkommit i tidigare forskning kring samarbeten av anläggningsprojekt, har jag valt att ställa respondenterna ett antal forskningsfrågor från olika synvinklar. Alla respondenter har meddelat att deras svar får användas i denna pro gradu-avhandling
och också att dessa får citeras.

4.3 Val av fallstudie och respondenter
För min studie har jag valt idrottsanläggningen PIF-Center i Pargas där en idrottsförening, som
representerar tredje sektorn, är majoritetsägare i det privata fastighetsbolag som uppförde och
upprätthåller idrottscentret. Projektet har fått såväl kommunal som statlig finansiering utöver
den privata finansieringen. PIF-Center är som offentlig-privat samverkan–projekt atypiskt, men i
o m att kommunen, Pargas stad, har gått i borgen för lån då projektet inleddes och även tecknat
flera bindande hyresavtal, hävdar jag att fallstudien till sin utformning uppfyller flera kriterier för
ett projekt enligt offentlig-privat samverkan.
För intervjuerna har valts personer som representerar olika aktörer som samarbetat för att projektet ska genomföras. Av dessa är två respondenter personer som representerar PIF-Center och
som har medverkat sedan begynnelsen i projektets genomförande. Personen som representerar
idrottsföreningen Pargas IF, som är majoritetsägare i idrottscentret, har idag en roll av såväl ordförande för föreningen som ordförande för det fastighetsaktiebolag som upprätthåller PIF-Center. Stadens representant har intervjuats eftersom Pargas stad har haft en avgörande roll för projektets genomförande såväl då det kommer till att bevilja borgen för det lån som idrottsföreningen tog för att kunna inleda projektet som i att teckna hyresavtal med PIF-Center. Statens
37

representant har intervjuats i egenskap av tjänsteman på Regionförvaltningsverket i Sydvästra
Finland, som har beviljat projektet statsbidragsfinansiering i två omgångar.

38

5 PIF-CENTER – EN IDROTTSANLÄGGNING FÖR
MÅNGA IDROTTSGRENAR
5.1 Projektets inledning och idrottsanläggningens ägarstruktur
PIF-Center, som fick sin början år 2015, grundades på initiativ av den dåvarande ordföranden för
Pargas Idrottsförening r.f. (Pargas IF). Industrihallar tillhörande ett konkursbo i Pargas skulle
utvecklas till en fotbollshall för föreningens fotbollsjuniorer. Under ett extra föreningsmöte i maj
2015 beslöts att man inleder projektet med att skapa ett idrottscenter för föreningen. Mötet gav
fullmakt till föreningens styrelse att lyfta lån för att konkursboet skulle köpas men med villkor
om att fastigheterna granskas. Samtidigt beslöts också att föreningen går med i fastighetsbolaget
som skulle komma att ansvara för uppförandet och genomförandet av projektet. (PIF-Center
2020).
I början var idrottsföreningens ordförande enda ägare i Fastighets Ab PIF-Center Kiinteistö Oy.
Bolaget genomförde riktade emissioner och 31.12.2015 ägde Pargas Idrottsförening r.f. 64 procent av aktierna, Nordkalk Oy Ab 19,5 procent och Pargas Knatteliga r.f. 12,5 procent av aktierna
i bolaget. Bolagets grundare, idrottsföreningens ordförande, ägde 4 procent av aktierna. (PIFCenter 2015, Historia, stycke 2).
Ägarförhållandena i bolaget ändrades 2017 då bolagets grundare donerade åtta aktier till Pargas
Idrottsförening r.f. Genom ytterligare en riktad emission under året omvandlades idrottsföreningens lån delvis till aktier i bolaget och delvis till fonderade medel. Vid årsskiftet 2017 ägdes
fastighetsbolaget av Pargas Idrottsförening r.f. med 81,7 procent av aktierna, Nordkalk Oy Ab 11,1
procent och Pargas Knatteliga r.f. 7,2 procent. (PIF-Center 2017, Historia, stycke 2) Idag har bolaget två ägare: Pargas Idrottsförening r.f. med 88,9 procent av aktierna och Nordkalk Oy Ab med
11,1 procent av aktierna. (PIF-Center 2019, Historia, stycke 2).
Idrottsanläggningen PIF-Center invigdes i maj 2017 (PIF-Center 2017). Därefter har centret kontinuerligt utvecklats med ytterligare renoveringar och tillbyggnadsarbeten. PIF-Center består
idag av två byggnader. Den ena byggnaden, som är totalt 2840 m2 stor, inrymmer en idrottshall
som lämpar sig för flera olika idrottsgrenar: handboll, friidrott, tennis, innebandy men också för
gymnastik då specialutrustning för denna gren även finns. I hallen finns också en konditionssal,
kontors- och lagerutrymmen med utomstående hyresgäster samt sociala utrymmen av vilka bastun även kan hyras av utomstående. Den andra byggnaden är en presenningshall på 1400 m2
39

avsedd för fotboll. (PIF-Center 2020). Det privata konditionssalsföretaget förestår också en eftermiddagsklubb ”PIFTIS” i centrets utrymmen (PIF-Center 2017, Verksamheten, stycke 4). Eftermiddagsklubben är tvåspråkig och inriktar sig på motion och idrott för barn i årskurserna 1–4
(Fysiogym 2020).

5.2 Pargas Idrottsförening – initiativtagare till projektet och majoritetsägare i PIF-Center
Pargas Idrottsförening r.f. (Pargas IF eller Piffen) grundades år 1914 som Pargas Malms Idrottsförening r.f. (Lindqvist 1974, 11). Föreningen bytte namn år 1916 till det nuvarande namnet Pargas Idrottsförening r.f. (ibid, 16). Föreningen har idag över 2 100 medlemmar och antalet medlemmar har vuxit med nästan 200 sedan hösten 20194.
Föreningen fungerar som takorganisation för flera olika sektioner representerande sju idrottsgrenar: fotboll, handboll, innebandy, friidrott, gymnastik, orientering och skidåkning (Pargas Idrottsförening 2020). Från och med år 2018 förestår föreningen också en idrottsakademi, för att
stöda unga idrottares möjligheter att kombinera skola och träning (Pargas Idrottsförening 2018,
3).
Pargas Idrottsförening r.f. samarbetar med Pargas stad bland annat genom att föreningen upprätthåller skidspåren vid skidstadion. Därtill erbjuder föreningen också stadens elever möjlighet
att låna skidutrustning (Pargas Idrottsförening r.f. 2018, 24). Föreningen sköter upprätthållandet
av skidspåren som en köptjänst för Pargas stad och erhåller därmed ersättning för uppdraget5.
På ett föreningsmöte år 2015 beslöt föreningen på förslag av dåvarande ordföranden för föreningen ge styrelsen fullmakt att i föreningens namn ta lån för att köpa fastigheterna som skulle
utvecklas till en idrottsanläggning. Ett lånetak om 500 000 euro sattes för beslutet med ett villkor
om att fastigheterna konditionsgranskas6. Pargas Idrottsförening beslöt också på mötet att föreningen går in i Fastighets Ab PIF-Center Kiinteistö OY som majoritetsägare.
För lånet behövdes en borgensman. Föreningen ansökte i augusti 2015 om borgen av Pargas stad
för en lånesumma om 80 procent av 200 000 euro. Pargas stadsfullmäktige beviljade i september

Intervju Andreas von Bergmann, ordförande för Pargas Idrottsförening r.f. 9.6.2020
Intervju Mikael Enberg, fritidssekreterare i Pargas stad med ansvar för idrott och kultur 30.6.2020
6 Intervju Folke Lindström, initiativtagare till projektet, tidigare ordförande för Pargas IF och Fastighets AB
PIF-Center Kiinteistö OY 2.6.2020
4
5

40

2015 föreningen borgen mot en årlig borgensprovision som utgör 0,10 procent på det utestående
lånekapitalet (Pargas stadsfullmäktige 2015 § 73).
I ansökan om borgensförbindelse framkommer att föreningen, som är majoritetsägare i Fastighets Ab PIF-Center Kiinteistö Oy, avser lyfta ett lån som oavkortat ska placeras som kapital i fastighetsaktiebolaget. Målsättningen är att omvandla industrihallarna på tomten i Norrby, Pargas
till tre idrottshallar (Pargas Idrottsförening 2015, borgensanhållan). Föreningen motiverar sin
anhållan med att behovet av inomhusutrymmen för idrottsutövning är stort då nuvarande utrymmen inte räcker till. I anhållan lovar föreningen att staden får använda sig av utrymmena under
dagtid och för klubbverksamhet. För användningen betalas gängse hyra som ska täcka såväl
drifts- som kapitalkostnader (ibid).

5.3 Pargas stad – en riktig liten stad och borgensman för idrottsföreningens lån
Pargas stad är en skärgårdskommun i Sydvästra Finland med invånare i förutom Pargas stadsdel
även på Nagu, Korpo, Houtskär och Iniö, öar som fram till 2009 var självständiga kommuner (Pargas stad 2020). Pargas hade 15 132 invånare år 2019 och av dessa var 55,1procent svenskspråkiga invånare (Statistikcentralen 2020). Pargas stad är hemvist för flera företag som även klarat
sig internationellt, såsom Nordkalk Oy Ab, Paroc Panel System Oy Ab och Finnsementti Oy. (Pargas stad 2020).
Pargas stad lyfter i sin strategi för åren 2018–2022 vikten av ett aktivt föreningsliv och att staden
samarbetar med och stöder föreningslivet (Pargas stad 2017, Samarbete med tredje sektorn,
stycke 2). Samarbetet med tredje sektorn och deltagande i samarbetsprojekt för att möjliggöra
platser för idrottsutövning finns uttalade i strategin för Pargas stad. I handlingsplanen för åren
2018–2021 lyfts ett aktivare samarbete med tredje sektorn upp. I strategin konstaterar staden
gällande samlingsplatser i staden att man ” i samarbete med föreningar och övriga användare vill
skapa platser för spontana möten” (Pargas stad 2017, 1). Vidare betonas i såväl strategin som
handlingsplanen en försökskultur där staden stöder entreprenörskap, nya idéer och föreningsliv.
Staden är majoritetsägare (84,7 procent) i ett bolag, Pargas idrotts- och ungdomsgård Ab (Pargas
stad 2020, Budget, 12). PIUG upprätthåller och hyr ut utrymmen för idrottsutövning därtill ställer
staden också ytterligare 10 idrottsutrymmen till förfogande för idrottsutövning inomhus i skolor

41

eller olika aktivitetshus och idrottshallar. Staden erbjuder 11 olika uteplaner för idrottsverksamhet och en ishall, en inomhus-streethall för kickboarding, en skatepark och ett flertal näridrottsplatser utomhus för motionsverksamhet (Pargas stad 2020).
För att ytterligare tillgodose behovet av utrymmen för idrottsutövning samarbetar staden med
flera olika aktörer. År 2019 byggde staden tillsammans med Arkipelagia Golfklubb en padelbana,
där staden stod för 50 procent o golfklubben för 50 procent av investeringen. Som bäst bygger
staden tillsammans med Pargas Idrottsförening r.f. en rullskidbana för vilken även erhålls Leader-finansiering7. Leader-finansiering kan sökas för utveckling och verksamhet av allmännyttiga
projekt och omfattar då såväl EU-, statlig som kommunal finansiering (Leader Suomi 2020).
År 2015 gick staden in för att stöda projektet PIF-Center då staden beslöt att gå i borgen för det
lån som fastighetsbolaget behövde för att kunna förverkliga projektet. Stadsfullmäktige beslöt
29.9.2015 att bevilja borgen för 80 procent av 200 000 euro mot en årlig borgensprovision på
0,10% på det resterande lånekapitalet. Staden motiverar sitt beslut med att den på det här sättet
sköter sin lagstadgade uppgift att skapa allmänna förutsättningar för kommuninvånarnas idrottsutövning. Dessutom hänvisas i beslutet till att idrottshallarna kan nyttjas dagtid av stadens skolor
och att i förhållande till den nytta som detta medför för stadens invånare, är borgensbeloppet litet
(Pargas stadsfullmäktige 29.9.2015 § 73).
Pargas stad tecknade hösten 2015 ett hyresavtal med PIF-Center. Avtalet omfattade idrottshallutrymmen med sociala utrymmen samt gårdsplan. Avtalet inleddes 1.1.2016 och avslutades i juli
2018 (Pargas stad och PIF-Center 2015, hyresavtal). Därtill tecknade Pargas stad år 2017 ett hyresavtal med PIF-Center gällande kontorsutrymmen. Avtalet inleddes i januari 2017 och upphörde i juni 2018 (Pargas stad och PIF-Center 2017, hyresavtal).
Ytterligare uppgjorde Pargas stad tillsammans med PIF-center ett ramavtal för bildningssektorn
år 2017 med inledning i januari 2017. Avtalet är i kraft tillsvidare. Med avtalet kom parterna överens om att staden får hyra spelplanen, gymnastikhallen och fotbollsplanen dagtid under de tider
som staden senast en månad före terminsstart meddelat om(Pargas stad och PIF-Center 2017,
ramavtal). Från hösten 2018 har Pargas stad hyrt en skatehall som PIF-Center färdigställt (PIFCenter 2018).

7

Intervju Mikael Enberg, fritidssekreterare i Pargas stad med ansvar för idrott och kultur 30.6.2020

42

Pargas stad beslöt även i december 2016 att donera idrottsutrustning till PIF-Center till en
summa om 100 000 euro (PIF-Center 2016). Idrottsutrustningen ägs av Pargas stad men enligt
avtalet ska utrustningen förvaras i PIF-Center. För anslaget på 100 000 euro införskaffades bl.a.
en för gymnastiken avsedd matta8. År 2018 beslöt stadsfullmäktige i Pargas att bevilja Pargas IF
20 000 euro för sanering av PIF-Centrets tak (Pargas stad 2018 § 140).

5.4 Projektets genomförande
Planeringen av projektet inleddes hösten 2015 då också en ansökan om statsbidrag för idrottsanläggningsprojektet lämnades in. (PIF-Center 2015, verksamhetsberättelse, stycke 3). Under
hösten 2015 lade man in konstgräs och belysning i den hall som skulle bli idrottscentrets fotbollshall. Därtill sanerade man i den blivande idrottshallen toalettutrymmen och gjorde vissa ändringsarbeten för att kunna hyra ut utrymmen till Pargas stad. Den del av fotbollshallen som var
klar vid årsskiftet 2015/2016 togs genast i bruk och användes tills utesäsongen inleddes i mars
(PIF-Center 2016, verksamheten, stycke 1).
I januari 2016 inledde man talkoarbetet för att göra byggarbeten i källaren och lagerutrymmen. I
februari 2016 byggdes sociala utrymmen med omklädningsrum, toaletter och duschrum samtidigt som också arbetet med att renovera väggar och tak gjordes, likaså på talko. Dessa stod färdiga
i maj. Två arbetsgrupper bildades för att styra upp entreprenadprojektet. Den ena gruppen ”användargruppen” bestod av blivande användare av idrottsanläggningen med uppgift att fungera
som sakkunniga i planeringsarbetet och en den andra gruppen ”tekniska gruppen” av personer
som skulle ha fokus på det tekniska genomförandet av projektet (PIF-Center 2016).
Eftersom PIF-Center beviljades 207 000 euro i statsbidragsfinansiering för projektet, krävdes att
projektet genomförs iakttagande regler för offentlig upphandling (Regionförvaltningsverket
2016). Anbudsförfarandet med att få en huvudentreprenör och sidoentreprenörer som ansvarar
för VVS- och eltekniken inleddes i slutet av maj 2016. Till anbudsförfarandet bifogades information om hur material anskaffas till projektet. Dels gavs företag på orten möjlighet att sponsorera
PIF-Centers olika anskaffningar såsom exempelvis golvmaterial, dels definierades byggmaterial
som behövdes för talkoinsatsen i projektet (PIF-Center 2017, slutrapport för statsbidrag).
Under 2016 genomfördes därmed som entreprenadarbeten olika byggtekniska, el- och VVS-arbeten. Enligt PIF-Centers rapport till Regionförvaltningsverket höll den planerade tidtabellen föru-

8

ibid

43

tom vid mindre arbetsskeden som på grund av väderförhållanden fördröjdes med tre veckor. Talkoarbetarna försåg de sociala utrymmena med innerväggar och tak samt ansvarade för målningsarbetet (PIF-Center 2017, slutrapport för statsbidrag). I december 2016 togs hela fotbollshallen i
bruk. Idrottshallen var färdig och togs i bruk i januari 2017. De utrymmen som inte är avsedda
för idrottsverksamhet var så gott som alla uthyrda (PIF-Center 2016, Verksamheten, stycke 3).
Fastän ibruktagningsbesiktningen hölls i medlet på januari 2017 och entreprenaden mottogs 23
januari 2017, fortsatte arbetet med att färdigställa övriga delar av projektet. En voltgrop byggdes
i idrottshallen och kunde tas i bruk i mars 2017. Hösten 2017 inleddes arbetet med entrétak, bastu och fasadändringar. Samtidigt inleddes även omändringsarbeten i skyddsrummet till utrymmen för orienteringssektionen (PIF-Center 2017). En stor del av dessa arbeten utfördes på talko
(PIF-Center 2017, Verksamheten, stycke 2).
Under 2018 inleddes en förstoring av de utrymmen som var planerade som bastu-utrymmen. Eloch VVS-arbeten genomfördes på entreprenad medan det övriga arbetet i stort sköttes på talko. I
augusti/september genomfördes en omändring av en del av industrihallarnas garage till skatehall. Arbetet sköttes på entreprenad (PIF-Centers 2018). Den första oktober 2018 var skatehallen
tillgänglig för hyresgästen Pargas stad (PIF-Center 2018, Verksamheten, stycke 3).
PIF-Center erhöll statsbidrag för takprojektet i juni 20189 Projektet konkurrensutsattes för att
sedan komma igång i oktober 2018. Det första skedet av projektet sköttes via talkokraft medan
själva byggandet inleddes i februari 2019 med avsikt att vara klart i augusti 2019 (PIF-Center
2019). Takentreprenaden blev klar i maj 2019, men vattenavledningen från taket är ännu ogjort.
Något som kommer att innebära nya kostnader för projektägaren då den regniga hösten gav upphov till komplikationer och regnvatten som sökte sig in i byggnaden. (PIF-Center 2019, Verksamheten, stycke 1).

9 Intervju Marie Rautio-Sipilä, överinspektör för idrottsväsendet, Regionförvaltningsverket i Sydvästra Fin-

land 9.7.2020

44

5.5 Samarbetspartner och finansiering av projektet
Grundfinansieringen för projektet kommer av det aktiekapital som delägarna i bolaget Fastighets
Ab PIF-Center Kiinteistö Oy investerade i år 2015. Med den investeringen köptes industrihallarna
upp för 440 000 euro. Insatsen delades mellan idrottsföreningen Pargas IF med 250 000 euro,
Pargas Knatteliga med 40 000 euro och Nordkalk med 150 000 euro. I början av projektet stod
projektets initiativtagare och Pargas IF:s dåvarande ordförande som ensam ägare, men genom
riktade emissioner kom nya ägare in i bolaget. Bolagets ägarstruktur har under åren ändrats och
idag står Pargas IF som ägare i fastighetsaktiebolaget till 88,9 procent och Nordkalk till 11,1 procent. (PIF-Center 2019, Historia, stycke 2).
Projektet har erhållit statsbidrag under åren 2016–2017 för att anlägga idrottsanläggningen samt
år 2018 för takreparationsarbeten. För anläggningsprojektet 2016–2017, som i statsbidragsansökan budgeterades till 690 900 euro, beviljades PIF-Center 150 000 euro för år 2016 och 57 000
euro för år 2017. Totalt uppgick statsbidragen för anläggningsprojektet till 207 000 euro (Regionförvaltningsverket 2016). Projektets totala kostnader uppgår enligt redovisningen till Regionförvaltningsverket (juni 2017) till 731 942 euro (moms 0 procent). I kostnaderna ingår egna
materialanskaffningar och talkoarbete till en kostnad om 123 600 euro.
Parallellt med ovanstående ombyggnad utförde projektägarna ändringsarbeten och tillbyggnader som inte ingick i statsbidragsprojektet. Fotbollshallen byggdes ut, konstgräs och LED-belysning installerades. Totalt gjorde fastighetsbolaget under åren 2015 – 2017 investeringar på över
900 000 euro per 30.6.2017 där inberäknat det projekt som fick statsbidrag, vilket framgår ur
redovisningen till Regionförvaltningsverket (2017).
Utöver detta tillkommer anslutning till fjärrvärmenätet med en kostnad på 45 000 euro och själva
anskaffningen av tomten. Det här betyder att kostnaderna för projektet uppgick per 30.6.2017 till
drygt 1,4 miljoner euro10. Senare har ytterligare investeringar gjorts då entrétak och bastu byggts,
taket på huvudfastigheten har förnyats, skatehall har byggts mm till en summa om ca 320 000
euro. Totalsumman för PIF-Center uppgår därmed idag till nästan 1,75 miljoner euro11.
Då projektet lades ut på entreprenad i juni 2016 var de anbud som kom in så höga att projektägarna behövde bredda finansieringen. Man började därför bland annat sälja reklamutrymme i idrottscentret och fick därmed tilläggsintäkter på över 120 000 euro. Ytterligare togs kortfristiga

10
11

Mejl Lars Nummelin, projektchef och VD, Fastighets Ab PIF-Center Kiinteistö Oy 23.7.2020
ibid

45

lån av två sektioner inom Pargas IF. Reklamintäkterna fakturerades med en gång men kostnadsfördes av företagen som köpt reklamen på fem år samtidigt som den inkomstfördes likaså under
en period på fem år av PIF-Center12.
År 2017 kanaliserades totalt 300 000 euro till bolaget PIF-Center via PIF-Center fonden13. Dessa
pengar hade beviljats av olika stiftelser bland annat av Stiftelsen Eschnerska Frilasarettet sr (Stiftelsen Eschnerska frilasarettet sr 2017, 3). Projektet har också erhållit finansiering av Löfgrens
fond via Pargas Idrottsförening och PIF-Center Fonden (Pargas IF 2018, s 5 och Nummelin L,
28.7.2020). År 2019 erhölls ytterligare understöd av samma stiftelser till en summa om 100 000
euro14.
År 2018 beviljades PIF-Center 50 000 euro i statsbidrag för en takreparation. Vid ansökningsskedet gick budgeten på 172 000 euro och stödprocenten var därmed 29 procent. Senare justerades
budgeten nedåt och stödprocenten steg därmed till 30 procent15. För takreparationen erhöll PIFCenter dessutom understöd av Pargas stad. Stödsumman uppgick till 20 000 euro (Pargas 2018
§ 140).
PIF-Center har av Pargas stad erhållit idrottsutrustning för 100 000 euro. Idrottsutrustningen ägs
av Pargas stad men är stationerad i PIF-Center och står därmed till såväl bolagets som brukarnas
förfogande16. Ytterligare för att finansiera anläggningskostnaderna har företag erbjudits möjlighet att köpa reklamplats såväl inom idrottsanläggningen som utanför och privatpersoner samt
företag har kunnat bidra genom att köpa silverplaketter som satts upp på väggarna i idrottshallen17.
Eftersom Pargas IF är majoritetsägare i bolaget har finansieringen kunnat styras genom föreningen till bolaget. Föreningen förestår en egen fond, PIF-Center Fonden, som ingår i föreningens
balans och inte är en egen juridisk person(Pargas IF 2019, utredning). Det understöd som Pargas
IF har fått av fonder och stiftelser kanaliserades till PIF-Center Fonden, varifrån de först lånades

ibid
ibid
14 Mejl Lars Nummelin, projektchef och VD, Fastighets Ab PIF-Center Kiinteistö Oy 23.7.2020
15 Intervju Marie Rautio-Sipilä, överinspektör för idrottsväsendet, Regionförvaltningsverket i Sydvästra
Finland 9.7.2020
16 Intervju Mikael Enberg, fritidssekreterare i Pargas stad med ansvar för idrott och kultur 30.6.2020
17 Intervju Folke Lindström, initiativtagare till projektet, tidigare ordförande för Pargas IF och Fastighets
AB PIF-Center Kiinteistö OY 2.6.2020
12
13

46

räntefritt men senare omstrukturerades via en riktad aktieemission till aktiekapital och inbetalning i fonden för fritt eget kapital18. Under projektets gång har olika samarbetspartner och företag
bidragit till att projektet har kunnat förverkligas. Talkoinsatsen har under hela projekttiden haft
en stor betydelse för projektets genomförande och ekonomi. Totalt har för byggnadsskedet
2016–2017 bokförts nästan 6 000 talkotimmar (PIF-Centers slutrapport för statsbidrag 2017).
Idag uppgår antalet talkotimmar till ca 11 00019 .
Figur 4. Projektet PIF-Centers tidsaxel

18
19

Mejl Lars Nummelin, projektchef och VD, Fastighets Ab PIF-Center Kiinteistö Oy 23.7.2020
ibid

47

6 ERFARENHETER FRÅN SAMARBETSPROJEKTET
PIF-CENTER
6.1 Intervjuundersökningens utgångsläge och frågor
Då för- och nackdelar med samarbetsprojekt analyseras, bör man vara medveten om att tolkningen av vad som är för- eller nackdelar är olika beroende på vem som bedömer dessa och ur
vilket perspektiv de har beskrivits. Då projektsamarbeten med privata aktörer har undersökts,
har som en fördel framkommit att tidtabellen för projekten tenderar hålla bättre och att riskanalyserna är grundligt gjorda (se Anttiroiko 2010 samt Verweij och Van Meerkerk 2020). Även långsiktigheten och riskhanteringen lyfts upp som fördelar med samarbetsprojekt (Folkestad och
Skogedal Lindén 2013).
I studier av idrottsanläggningsprojekt som förverkligats genom samarbete mellan en kommun
och tredje sektorn har som en fördel framkommit att föreningsverksamheten har professionaliserats. Samtidigt har samarbetet inneburit att idrottsväsendet fått minskade driftskostnader då
underhållskostnaderna för idrottsanläggningarna har sjunkit (se Helsingfors stad 2011). Riksidrottsförbundet i Sverige (2008) kunde speciellt för kommuner med en ansträngd ekonomi se en
klar fördel i att privata företag ansvarar för ägandet och driften av idrottsanläggningar. Ytterligare kan det ses som en fördel att offentligt-privat samarbete medför privat kapital och privata
aktörer vilket bidrar till att offentliga projekt kan genomföras (se Folkestad och Skogedal Lindén
2014).
Som nackdelar med samarbetsprojekt och då främst offentlig-privat samverkan har Van den Hurk
och Verhoest (2014) tagit fram att det finns många osäkra faktorer, risker och tvetydigheter. Det
här beror på att flera aktörer är involverade, de politiska strävandena är höga och de tekniska
kraven är svåra speciellt i stora projektsamarbeten. Ytterligare tenderar kostnaderna då privat
finansiering används vara högre än vad som är fallet vid offentlig finansiering (Folkestad m.fl.
2014, s 8).
Att lönsamheten inte är entydig kan bero på att kommunerna, som offentligrättsliga samfund, har
möjlighet att ta kapitallån billigare än privata sektorn (Anttiroiko 2010, s. 37). Även om ett samarbetsprojekt kan ses som en fördelaktig lösning för en kommun med trängd ekonomi, tenderar
det ändå finnas en risk för att avgifterna för brukarna (deltagarna) ökar då anläggningar ägs och
drivs på kommersiell grund av företag eller föreningar (Riksidrottsförbundet 2008, s 86).
48

För att få reda på hur projektet PIF-Center som ett samarbetsprojekt svarar mot tidigare forskningsresultat har jag till respondenterna ställt frågor som såväl behandlar orsaker till att projektet genomfördes som vilka erfarenheter projektet gett. Jag har också bett respondenterna beskriva sin uppfattning om vilka för- och nackdelar som projektet har haft. Eftersom min avsikt
med studien även är att utreda vilken betydelse statsbidraget hade för projektets genomförande
och om projektet hade kunnat genomföras utan statsbidrag, har respondenterna fått besvara frågor i anslutning till detta. Frågorna som ställts till alla respondenter finns som bilaga.

6.2 Respondenternas roller i projektet och nyttan av deltagande
Respondenterna representerar olika aktörer inom projektet. Projektets initiativtagare och pådrivande aktör fungerade vid projektets initialfas som Pargas Idrottsförenings ordförande och blev
också ordförande för det fastighetsbolag som förestår idrottsanläggningen. Respondenten är den
person som utifrån sin vision om en inomhushall för fotbollen, presenterade idén för presumtiva
finansiärer och föreningsmötet. Respondenten har också varit den drivande kraften för att få in
privat finansiering i projektet.

”Jag hade ju då innan föreningsmötet ungefär tio starka opinionsbildare i föreningen på besök vid hallarna. Vi hade ju ingen möjlighet att
gå in i hallarna för jag hade inte tillgång till dem på det sättet. Men vi
gick ju utanför och vi såg på det hela. Jag berättade om visionerna och
det var ju fråga att allt för min del utgick från att vi skulle få en innehall för fotboll. För juniorer. Och sen att vi skulle få ett campus för föreningen. Sedan utvecklades allt efterhand och kvaliteten blev betydligt
högre än vad som ursprungligen hade visionerats, mycket tack vare de
beviljade statsbidragen.”
Representant för Fastighets Ab PIF-Center Kiinteistö Oy

För projektet anlitades en projektchef, som också fungerar som fastighetsbolagets VD vars roll i
projektet har varit att mot ersättning leda projektet genom de olika faserna tillsammans med bolagets styrelseordförande och utan ersättning fungera som VD för bolaget. Samma person har
även ansvarat för kontakterna till myndigheterna specifikt då det kommer till statsbidragsansökningar och -redovisningar.
49

Pargas Idrottsförenings nuvarande ordförande fungerade vid projektets inledning som ordförande för stadsfullmäktige i Pargas. Idag är respondenten såväl ordförande för Pargas IF som för
fastighetsbolaget och representerar i studien, i egenskap av ordförande för idrottsföreningen,
brukarna av idrottsanläggningen.
Respondenten som representerar Pargas stad, som på olika sätt möjliggjort projektet, ansvarar
för idrotts- och kultursektorn. Pargas stad har såväl ekonomiskt som materiellt stött projektet
men också uttalat vikten av att PIF-Center byggs. Stadens intresse för projektet bottnar i den tidigare bristen på idrottsutrymmen inomhus i staden.
Regionförvaltningsverket i Sydvästra Finland har haft en roll som delfinansiär i projektet. Regionförvaltningsverkets roll framkommer genom bidragsprocessen där projektets understödsberättigande bedöms på basis av ansökan och de handlingar som bifogas till ansökan. Projektet ska
uppfylla de noggranna kriterier som ställs och såväl byggnadstekniska handlingar som praktiska
åtgärder granskas och utvärderas. Inför intervjun betonade respondenten som representerar
Regionförvaltningsverket att denna inte själv varit delaktig i besluten eller handledningen inför
statsbidragsansökan, eftersom anställningen på Regionförvaltningsverket började först under
vårvintern 2020. Respondentens svar och kommentarer baserar sig på de ansökningar och redovisningar som Fastighets Ab PIF-Center Kiinteistö Oy inlämnat.
I intervjuerna framkommer ur alla respondenters svar som den främsta nyttan med projektet
tillgången till idrottsutrymmen inomhus. Såväl från stadens som föreningens och fastighetsaktiebolagets sida lyfts upp den brist på tillräckliga utrymmen och tider för idrottsutövning som var
rådande då projektet inleddes. Såväl respondenterna som representerar projektet som staden
betonar att utan ett privatfinansierat projekt skulle inte nya lokaliteter för idrottsutövning ha
kunnat förverkligas. Stadens möjligheter att finansiera ett nybygge var och är begränsade.
Behovet av mera utrymmen för idrottsutövning framkommer också i det utlåtande som Pargas
stad i december 2015 gav då PIF-Center ansökte om statsbidrag. I utlåtandet lyfter stadsdirektören för Pargas stad upp det stora behovet av dylika utrymmen varför också Pargas stad beslutat
gå i borgen för det lån som Pargas IF och Pargas knatteliga tar för att kunna förverkliga projektet.
I utlåtandet betonas även att ett långsiktigt samarbete mellan staden och projektets förverkligare
kommer att inledas eftersom stadens skolor på detta sätt får tillgång till lokaliteter och utrustning

50

som behövs men inte finns (Pargas stad 2015). I utlåtandet framkommer också stadens begränsade möjligheter att ensamt förverkliga ett liknande projekt och man vädjar därför till myndigheterna att bevilja finansiering till ett projekt som förverkligas via tredje sektorn (ibid).
I och med att Regionförvaltningsverket beviljar statsbidrag för uppförande av idrottsanläggningar, stöder myndigheten kommunen i dess lagstadgade uppgifter då det kommer till att skapa
förutsättningar för idrott och motion: att bygga och upprätthålla idrottsplatser samt att dessa ska
svara på behov som breda användargrupper har. Representanten för Regionförvaltningsverket
konstaterar att myndigheten genom detta projekt har skött den uppgift som Regionförvaltningsverket har enligt idrottslagen. Myndigheten har kunnat stöda ett projekt som är mångsidigt, främjar jämlikhet inom idrott och motion samt betjänar flera och olika användargrupper.

6.3 Det ekonomiska ansvaret och ägarnas insatser
Fastighets Ab PIF-center Kiinteistö Oy bär i egenskap av aktiebolag det ekonomiska ansvaret med
projektet, vilket också framkommer i alla intervjuer. Av aktiebolagets två ägare, Pargas IF och
Nordkalk, är idrottsföreningen den enda som tagit lån för att investera i bolaget. Lånet har borgats
av Pargas stad och placerats i PIF-Center Fonden från vilken medlen sedan omvandlats till aktier
i PIF-Center.
Pargas stad har inte ett ekonomiskt ansvar i o m att staden inte är delägare, men i intervjuerna
framkommer att en eventuell risk finns för staden då denna borgat lånet som Pargas IF lyft för att
kunna förverkliga projektet. Risken finns i det fall att PIF-Centers ekonomiska situation drastiskt
förändras eller att fastighetsbolaget eventuellt skulle försättas i konkurs. Ingen av de intervjuade
såg ändå detta som sannolikt med hänvisning till det alltjämt rådande behovet av idrottsutrymmen och PIF-Centers mångsidighet.
I alla intervjuer framkommer också att den privata ekonomiska satsningen som Nordkalk gjorde
i bolaget var en avgörande faktor för att projektet skulle kunna förverkligas. Nordkalk investerade i bolaget då företaget köpte aktier till en summa av 150 000 euro år 2015. Vid den tidpunkten var aktionärerna fyra till antalet. Dessa var majoritetsägaren Pargas IF, Pargas knatteliga, bolagets grundare (fyra procent av bolaget) och Nordkalk Abp som för sin insats fick en ägarandel
om 19,5 procent. För den insatsen fick bolaget synlighet och då projektet inleddes, erbjöds även
bolaget att den nya hallen kunde döpas till Nordkalkhallen. Något som bolaget, enligt en av re-

51

spondenterna, inte önskade. Fram till år 2020 hade Nordkalk heller ingen av bolaget utsedd medlem i PIF-Centers styrelse. Det var först vid bolagsstämman i mars 2020 som en ny medlem med
anknytning till Nordkalk valdes in.
I intervjuerna med representanterna för Fastighets Ab PIF-Center Kiinteistö Oy framgår att direkta understöd till PIF-Center förutom det statsbidrag som projektet beviljats, är sponsoreringseller marknadsföringsbidrag som enligt projektchefen uppgår till över 120 000 euro. Därtill framkommer det i intervjuerna med såväl representanterna för PIF-Center som Pargas IF att privatpersoner har kunnat stöda projektet genom att köpa silverplaketter och intäkterna för dessa uppgår till ca 20 000 euro.

”Piffen har haft hela tiden en verklig ryggradsroll. De har hela tiden varit huvudägare. Det fanns ju andra småägare tidigare. Den ekonomiska
hjärnan bakom det hela är Folke Lindström som med sitt ekonomiska
kunnande har kunnat dra slipstenen väldigt passligt. Understöd från
ideella bidragsgivare (det är också fråga om privatpersoner som köpt
kvadratmetrar som understöd) har kunnat mottas tack vare PIF-Center fonden. Medlen har lånats vidare till bolaget PIF-Center som senare
har konverterat betydande delar av lånen till aktier PIF-Center Fonden, som förvaltas av Pargas IF:s centralstyrelse, är Folke Lindströms
och Carl-Gustaf ”Gusse” Bergströms konstruktion. Fonden har varit ett
fantastiskt instrument vid finansieringen av PIF-Center . Pargas IF äger
idag nästan 90 % av bolaget och en betydande del av det är via fonden.”
Representant för fastighetsbolaget
2
Pargas Idrottsförening r.f. har av ägarna i egenskap av majoritetsägare i Fastighets AB PIF-Center
Kiinteistö Oy investerat mest i bolaget. I initialskedet investerade föreningen genom lån 250 000
euro i bolaget. Senare när Pargas knatteliga r.f. sammanslogs med Pargas IF tog idrottsföreningen
över också knatteligans lån, som ursprungligen var 40 000 euro. Ordförande för Pargas Idrottsförening r.f. lyfter upp att föreningen är den enda ägaren som lyft lån för projektet och att det
också är essentiellt att föreningens aktiviteter arrangeras i hallen för att få säkra intäkter.

52

För att bättre kunna trygga idrottsföreningens ekonomi och minska riskerna grundades för ändamålet en skild fond, PIF-Center Fonden, som administrativt ingår i Pargas Idrottsförenings bokslut och balans. Via PIF-Center Fonden kanaliserades idrottsföreningens insats i centret och via
samma fond har också övriga understöd, förutom statsbidraget, kanaliserats. Projektägarna lyfter
fram fonden som en viktig faktor för att projektet har kunnat genomföras. I intervjuerna med
fastighetsbolagets representanter och idrottsföreningens ordförande framkommer att fonden
har underlättat möjligheterna att få olika understöd. Bland andra har Stiftelsen Eschnerska frilasarettet sr beviljat projektet finansiering åren 2017 och 2019 (Stiftelsen Eschnerska frilasarettet
sr 2017, s 3 och 2019, s 4). Fastighetsbolagets representanter lyfter speciellt fram det fördomsfria
tänkandet hos stiftelsen då man också beaktat de förebyggande hälsomässiga aspekter som projektet medför.
Kostnaderna för projektet hölls nere också tack vare den stora mängden frivilligarbete som utfördes inom projektet. Den här aspekten lyfts upp av alla respondenter. Enligt slutrapporten för
det statsbidrag på 207 000 euro som beviljades åren 2016–2017 uppges totalt 6000 talkotimmar
fördelat på 5000 timmar på praktiskt byggarbete och 1000 timmar på förvaltning (PIF-Center
2017, slutrapport). I intervjuerna framgår att nästan 300 personer har deltagit i ”talkoarbetet”
varav en grupp på 12–14 personer de s.k. ”Gubbenheimarna” mötts regelbundet om tisdagar och
torsdagar och har stått för det mesta av frivilligarbetet inom projektet.

6.4 Den kommunala insatsen i projekten
Pargas stad har ingen ägarandel i bolaget. Däremot har staden via fullmäktigebeslut gått i borgen
för det lån som Pargas Idrottsförening r.f. lyfte för att kunna inleda projektet med att bygga idrottsanläggningen, PIF-Center. I intervjuerna med stadens representant samt fastighetsbolagets
representanter liksom idrottsföreningens nuvarande ordförande framkommer att stadens insats
varit stor för projektets genomförande.

”Ur stadens idrottsenhets synvinkel är vi oerhört tacksamma för att
de har förverkligat projektet. Det har underlättat för oss med tanke
på turer i gymnastiksalar osv. Vilket tidigare var ett stort problem.
Inte har vi ännu heller så mycket utrymme som vi skulle behöva men
det blev betydligt bättre efter att PIF-Center kom.”
Representant för Pargas stad

53

Pargas stadsfullmäktige beslöt på sitt möte 29.9.2015 att bevilja borgen för det lån som Pargas
Idrottsförening vill lyfta för att köpa fastigheten 445-11-2-14 i Norrby, Pargas, och ändra industrihallarna som finns på tomten till idrottshallar (Pargas stadsfullmäktige 2015 § 73). I beredningen till ärendet lyfter staden upp problematiken med att stöda en sammanslutning som bedriver verksamhet i ett konkurrensläge då denna inte hör till kommunkoncernen eller styrs av kommunen eller staten. Men med hänvisning till Idrottslagens 5 § (390/2015) kan staden ändå bevilja
borgen eftersom stadens uppgift är att skapa förutsättningar för idrottsutövning för sina invånare. Borgen beviljades för en summa på högst 200 000 euro dock högst 80 procent av det totala
lånebeloppet. För detta beslöt staden i sitt beslut om borgen (2015) att uppbära en provisionsavgift på 10 procent samt att föreningen som motsäkerhet överlåter aktier i Fastighets Ab PIF-Center Kiinteistö Oy till motsvarande belopp.
Den privata finansiering som kom in i projektet via Nordkalk gav projektet trovärdighet, vilket
framkommer i flera intervjuer. Framförallt inverkade enligt stadens fritidssekreterare det faktum
att staden hade brist på inomhusutrymmen inom idrotten att staden blev en samarbetspart i projektet. Staden beslöt ytterligare att ge 100 000 euro för införskaffning av utrustning till hallen.
Denna utrustning ägs av Pargas stad men är placerad i PIF-Center. I intervjuerna framkommer att
såväl idrottsföreningen, projektägarna som staden ser att denna utrustning möjliggjort den
mångsidighet som också enligt Regionförvaltningsverket kännetecknar idrottsanläggningen.

”Pargas stad köpte splitternya idrottsredskap för en icke obetydande
summa. Dessa placerades i PIF-Centers utrymmen tillsvidare. Det var en
värdefull investering som man har köpt redskapsgymnastikens ”maskinpark”/ anläggningar för. Dyra mattor. Det är kanske ännu mera värdefullt
än kommunal borgensförbindelse. Den hade man nog väl fått från banker
sowieso. Lite förmånligare ändå med kommunal borgen.”
Representant för idrottsföreningen

Pargas stads roll vid behandlingen av den första statsbidragsansökan som beviljades i maj 2016,
var avgörande för det positiva beskedet. Enligt Regionförvaltningsverkets representant visade
utlåtandet på att staden ser projektet som behövligt och att projektet bidrar till att kommunen
kan uppfylla sin lagstadgade uppgift med att tillgodose möjligheter för kommuninvånarnas idrottsutövning. I stadens utlåtande framkommer dessutom att staden och PIF-center siktar på ett

54

långsiktigt samarbete i form av att staden hyr utrymmen av PIF-Center (Pargas stad 2015, utlåtande).
I intervjun med stadens representant framkommer att staden tecknat flera hyresavtal med PIFCenter. Dessa avtal omfattar dels hyra för förråd och kontor, dels ramavtal för skolornas bruk av
idrottsutrymmen. Staden har gjort flera hyresavtal med PIF-Center sedan 2015. Det första avtalet
som tecknades i december 2015 omfattade hallutrymmen, en före detta bostadslägenhet samt en
del av gårdsplanen. Detta avtal sades upp år 2018. Det andra avtalet tecknades i januari 2017 och
avslutades år 2018. Avtalet omfattade hyra av kontorsutrymme (Pargas stad och PIF-Center
2017, hyresavtal).
Tillsammans med bildningsavdelningen i staden tecknade PIF-Center ett ramavtal om att staden
hyr idrottsutrymmen i idrottsanläggningen. Detta ramavtal tecknades i januari 2017 och är fortfarande i kraft. Staden har rätt att dagtid använda spelplanen, gymnastikutrymmen och fotbollsplanen i sin undervisning. Staden ska en månad före terminsstart meddela PIF-Center vilka tider
dessa används. PIF-Center uppbär hyra för dessa utrymmen och hyresnivån fastställs skilt inför
varje termin och kan därför variera (Pargas stad och PIF-Center 2017, ramavtal). Därtill har Pargas stad även ingått hyresavtal för den skatehall som färdigställdes hösten 2018.
I samband med budgetförhandlingarna i stadsfullmäktige 2018 beslöts på förslag av en stadsfullmäktigmedlem att Pargas Idrottsförening beviljas ett understöd på 20 000 euro för renoveringen
av taket på PIF-Center. (Pargas stadsfullmäktige 2018 § 140). I flera av intervjuerna lyfts detta
understöd upp och framförallt då processen kring ansökan om understöd. Eftersom staden hade
meddelat att staden inte kan stöda ett privat bolag, ansökte idrottsföreningen om ett understöd
för takrenoveringen. I samband med ansökan fick idrottsföreningen också reda ut sambandet
mellan PIF-Center Fonden och idrottsföreningen (Pargas IF utredning 25.2.2019). Stadens tjänstemannaledning biföll inte ansökan som inlämnades i början av hösten 2018. Idrottsföreningens
representant hänvisar i sin intervju 9.6.2020 till de kontakter han har till beslutsfattarna i och
med sina tidigare uppdrag inom kommunalpolitiken. Dessa kontakter bidrog sedan till att understöd för takrenoveringen sist och slutligen beviljades i samband med budgetförhandlingarna.
I flera intervjuer med respondenterna framkommer också svårigheterna för en kommun att i dagens läge ensamt ta sig an ett större idrottsanläggningsprojekt. Såväl stadens som Regionförvaltningsverkets representanter lyfter i intervjuerna upp vikten av samarbete kring anläggningsprojekt i tider då kommunernas ekonomi är ansträngd. Respondenterna tror att dylika samarbetsprojekt kommer att bli allt vanligare i framtiden. Det finns en beställning på nya modeller och
55

samarbetsformer också då det kommer till anläggningsprojekt inom idrotten. Det här stöds bland
annat av Malinen m.fl. (2012) som säger att ägandet i sig kan inte anses vara en kommunal grunduppgift speciellt i tider då kommunerna ekonomi blir allt kärvare (ibid, 83). Även Rannisto m.fl.
(2007) lyfter upp kommunernas behov av att förnya sin produktion och utveckla verksamhetsmiljön av ekonomiska orsaker men också för att kommuninvånarnas krav på service ökar (ibid,
8).

6.5 Statsbidragets inverkan på projektet
PIF-Center ansökte om statsbidrag för sitt idrottsanläggningsprojekt hösten 2015. Enligt idrottslagen kan understöd beviljas för anläggningsprojekt som omfattar idrottsanläggningar eller därtill hörande fritidslokaler till kommuner, samkommuner eller sådana sammanslutningar där en
kommun eller samkommun har bestämmanderätt. Enligt lagen kan bidrag också ges till andra
sammanslutningar om det behövs (Idrottslagen 390/2015 § 13). I sådana fall inverkar det speciellt om projektet stöder kommunens lagstadgade uppgift att tillgodose möjligheter för idrottsutövning och att kommunen har gett ett positivt utlåtande för projektet, enligt Regionförvaltningsverkets representant.
PIF-Center beviljades för sitt projekt 157 000 euro i statsbidrag våren 2016. Statsbidraget fördelas i två rater. Den första raten på 100 000 euro beviljades för år 2016 och den andra raten på
57 000 euro för år 2017. Därtill beviljades PIF-Center 50 000 euro för takrenoveringen år 2018.
I intervjun med Regionförvaltningsverket framkommer att de beviljade summorna utgör 30 procent av såväl anläggningskostnaderna som de budgeterade kostnaderna för takrenoveringen. Den
högsta möjliga statsbidragsprocenten som kan beviljas för idrottsanläggningsprojekt är 30 procent enligt gällande direktiv.
Orsaken till att projektet fick en så hög statsbidragsandel beror enligt representanten för Regionförvaltningsverket främst på att projektet ansågs ha en hög kvalitet och uppfyllde de kriterier
som krävs. Därtill kan den höga bidragsprocenten bero på att antalet ansökningar år 2016 var
rätt litet. Antalet ansökningar om statsbidrag för idrottsanläggningsprojekt år 2016 riktade till
Regionförvaltningsverket i Egentliga Finland var 19 varav 13 projekt beviljades finansiering. Totalt beviljades år 2016 statsbidrag för idrottsanläggningar till en summa om 25 921 000 euro och
av denna summa fördelades ungefär 8,5 miljoner euro av regionförvaltningsverken. Av de statsbidragsansökningar som godkändes av Undervisnings- och kulturministeriet tillföll 8 procent till

56

privata aktiebolag medan andelen av regionförvaltningsverken beviljade statsbidrag var 8 procent till aktiebolag och 3 procent till föreningar och stiftelser (Undervisnings- och kulturministeriet 2018, 35–37).
Alla respondenter betonar att statsbidraget hade en klar betydelse för hur projektet och idrottsanläggningen till slut utformades. Då tanken från början var en enklare lösning, växte planerna i
och med att man anlitade en projektchef som hade tidigare erfarenhet av anläggningsprojekt och
statsbidragsfinansiering. I intervjuerna framkommer att kvalitetsnivån på projektet blev klart
högre då kriterierna för att erhålla statsbidrag ställde såväl höga byggnadstekniska krav som
bland annat krav på tillgänglighet och en viss standard på sociala utrymmen.
Projektet gick från en ”karvalakkimodell”, som två av respondenterna uttryckte det, dvs. från en
modest lösning till en idrottsanläggning på hög nivå. De stränga kriterierna förutsatte bland annat krav på släta väggar i idrottshallen vilket föranledde att projektägarna lät bygga skyddsväggar
upp till 2,8 m:s höjd samt krav på varmluftsridå vid entrén och två fullskaliga ventilationsanläggningar där man ursprungligen hade planerat en litet enklare ventilation.
Alla respondenter framhöll att projektet hade blivit av också utan statsbidrag, men att det i så fall
hade gjorts i ett enklare format. I alla intervjuer lyfts också upp den stora mängden frivilligarbete
som gjorts under projektets gång och även den respondent som representerar Regionförvaltningsverket betonar detta. Det stora antalet timmar som gjorts som frivilligarbete visar på den
delaktighet som projektet skapat, vilket skulle tyda på en vilja att se till centrets fortsatta underhåll och vilja att upprätthålla standarden i idrottscentret.

6.6 Långsiktighet, riskanalys och tidtabell
Samarbetsprojekt mellan privata och offentliga aktörer skapar enligt Folkestad och Skogedal Lindén (2014) långsiktighet. I intervjuerna framkommer att alla respondenter ser en långsiktighet
med projektet PIF-Center. Ett mera långsiktigt perspektiv än tio år var enligt en av representanterna för fastighetsbolaget inte i begynnelsen aktuellt, men då statsbidragsprocessen förutsatte
ett grundligt arbete och etableringen av konceptet blev så starkt förlängdes tidsperspektivet. Behovet av utrymmen för idrottsutövning inomhus kommer att finnas också framöver i Pargas, vilket alla respondenter lyfter upp.
Idrottsföreningens stora satsning förutsätter enligt idrottsföreningens representant ett starkt engagemang i fastighetsbolaget. Stadens representant ser att idrottsanläggningen har efterfrågan,
57

speciellt som det knappast i den närmaste framtiden eller ens senare finns ekonomiska förutsättningar för Pargas att utveckla något liknande. Också från statens håll uppfattas att projektet förverkligats på en hållbar och långsiktig grund. PIF-Center erbjuder mångsidiga utrymmen där man
även i ansökningsskedet har beaktat livscykelkostnaderna dvs. kostnaderna för underhåll och
nödvändiga reparationer.

fi”Jag tror att ett mervärde i projektet förutom det finansiella stöd som
statsbidraget utgjort för att projektet ska förverkligas, har varit själva
statsbidragsprocessen. Vi har noggranna kriterier gällande byggnadstekniska handlingar och praktiska lösningar samt ger handledning och
information som påverkar slutresultatet.”
Representant för Regionförvaltningsverket

nansiella stöd som statsbidraget utgjort för att projektet
ska förverkligas, har varit själva statsbidragsprocessen. Vi

Inför projektstarten då idén med PIF-Center behandlades på Pargas Idrottsförenings förenings-

har noggranna kriterier gällande byggnadstekniska hand-

möte, gjordes även en riskanalys enligt SWOT-modellen. Med en SWOT-analys avses ett strate-

och praktiska
lösningar samtdärger
handledning
och in- förmågor
giskt verktyglingar
för planering
och organisationsledning
man
utreder organisationens
och brister, marknadsmässiga
möjligheter
och framtida
externa hot (Gürel 2017, 995). Av de information
som påverkar
slutresultatet.”
tervjuade är det enbart fastighetsbolagets första ordförande som deltagit i uppgörandet av ana-

Marie Rautio-Sipilä, intervju 9.7.2020

lysen. Regionförvaltningsverket har inte för sin del gjort en skild riskanalys, men enligt dess representant beaktas risker och utmaningar samt styrkor och möjligheter i samband med de digra
ansökningar och bilagor som genomgås innan beslut om statsbidrag fattas.
I riskanalysen som gjordes för PIF-Center konstaterades dess styrkor vara att utrymmen för idrottsutövning ökar, läget och möjligheten till ett eget ”PIF-campus” som betjänar flera sektioner
inom föreningen. Svagheterna konstaterades vara att föreningen binds till en fastighetsmassa
som binder resurser samt att hallen inte kommer att uppfylla de officiella måtten som krävs för
tävlingsbruk (främst fotbollshallen). Att utrymmen kan hyras ut till externa aktörer, tomten ger
möjlighet till byggrätt och hallen till evenemang som ger intäkter liksom en ökad vi-anda genom
talkoarbete sågs som möjligheter för projektet. Hoten sågs i en eventuell stigande räntenivå, den
höga hyresnivån som kan ge en låg användningsgrad, ett sviktande intresse för talkoarbete och
att nya liknande hallar byggs. Vid intervjuerna konstaterades att tillsvidare har inte hoten realiserats, tvärtom har användningen varit större än förväntat, vilket också framkommer i intervjun
med föreningens nuvarande ordförande.

58

Figur 5. SWOT-analys, Projekt PIF-Center (Lindström F 2015)

Tidtabellen för samarbetsprojekt tenderar enligt flera forskningsrapporter hålla bättre än för offentliga projekt (se Verweij & Van Meerkerk 2020 och Folkestad & Skogedal Lindén 2014). I intervjuerna framkommer att man för projektet PIF-Center uppgjordes en ungefärlig tidtabell. Projektet hade som målsättning att centret öppnar i början av år 2017. PIF-Center öppnade i januari
2017 medan gymnastikdelen öppnades först i april då leveranstiden för idrottsutrustningen var
längre än väntat.

6.7 Brukaravgifterna
Då brukaravgifterna d.v.s. den avgift som uppbärs av de som hyr halltid i PIF-Center slogs fast,
var utgångspunkten enligt representanterna för fastighetsbolaget att avgifterna på lång sikt ska
täcka driftskostnaderna och hålla avskrivningarna på en sådan nivå att reparationsskuld inte
uppstår. I kalkylerna som baserar sig på den livscykelskostnadsanalys som bifogades till statsbidragsansökan i december 2015, uppgår anläggnings- och renoveringskostnaderna till drygt
860 000 euro under perioden 2017–2037.

59

I så väl intervjuerna med representanterna för fastighetsbolaget som representanten för idrottsföreningen betonas vikten av att ha hyrorna på en sådan nivå att man med dessa också kan upprätthålla fastigheternas värde. Hyrorna är högre än vad Pargas stad uppbär för sina idrottsutrymmen. En timme i PIF-Centers idrottshall kostar 30 euro i timmen och i fotbollshallen 60 euro i
timmen. Enligt Pargas stads representant betalar brukarna för en timme i stadens bollhall 10 euro
i timmen. Den höga kostnadsnivån jämfört med de kommunala idrottsanläggningarna uppmärksammas också av Regionförvaltningsverkets representant men denna konstaterar att de totala
kostnaderna ändå har hållits på en måttlig nivå i o m konkurrensutsättning och för att mycket
arbete har gjorts som talkoarbete.
I intervjuerna framkommer att man inom Pargas Idrottsförening är medveten om den kritik som
har framförts inom föreningen mot hyresnivån i PIF-Center och att man inom föreningen eventuellt upplever det som ett tvång att hyra sina egna utrymmen. Eftersom PIF-Center skapats för att
garantera den egna föreningen (Pargas IF) tillgång till utrymmen för idrottsutövning, finns en
strävan hos föreningens styrelse att styra verksamheten till PIF-Center vilket i förlängningen gagnar föreningen. Idrottsföreningens representant framhåller att hyresnivån är konkurrenskraftig
i jämförelse med andra privata aktörer. PIF-Centers utrymmen hyrs av idrottsföreningar från
andra orter eftersom hyrorna där är ännu högre än i PIF-Center. I de flesta av intervjuerna betonas vikten av att verksamheten inte eftersträvar vinst och därför kan avgifterna hållas på en sådan nivå som täcker enbart driften och kommande underhåll.
I bokslutet för år 2019 konstaterar styrelsen för PIF-Center att användningsgraden i hallens utrymmen har minskat jämfört med år 2018. I snitt handlar det om en minskad uthyrning på i medeltal två timmar per vecka. Minskningen förklaras delvis av att Pargas stad, som tecknat ett ramavtal för skolornas användning av utrymmena, har skurit ner på sina bokningar av hallens utrymmen. (PIF-Center 2019). I intervjuerna framgår också att den pågående coronapandemin likaså haft en inverkan på användningen av PIF-Centers utrymmen, men att sommaren har kommit
bra igång och att man nu tar igen de två månader som man förlorat.

60

6.8 Fördelar med projektet
I intervjuerna framkommer att respondenterna upplever många fördelar med projektet. PIF-Center har medfört ett välbehövligt tillskott av tillgängliga idrottsutrymmen. Projektet har uppstått
ur ett verkligt behov vilket också den aktiva användningen av PIF-Centers utrymmen visar på.
Stadens representant lyfter upp vikten av att dylika projekt initieras av dem som använder utrymmena och inte av tjänstemän som utgår ifrån vad de tror att behövs.
Alla respondenter lyfter upp det mervärde samarbetet med olika aktörer har medfört. Från den
kommunala och statliga sidan poängteras att en breddad finansieringsbas möjliggör dylika anläggningsprojekt. Även i framtiden ser man samarbetsprojekt som mera sannolika lösningar än
direkta kommunala projekt som helt finansieras med offentliga medel.
Respondenterna upplever också att den privat finansiering som erhållits har skapat ett intresse
för projektet och idrottsanläggningen samt idrotten överlag. Då privata företag stött PIF-Center,
har det ökat trovärdigheten för projektet. Från föreningshåll hoppas man nu att projektet även i
framtiden ska öppna finansieringsmöjligheterna för utövning av idrottskultur från flera fonder
och stiftelser än bara dem som nu finansierat detta projekt.
Ytterligare framkommer det i intervjuerna, som en tydlig fördel med projektet, den delaktighet
som projektet medfört i o m den stora mängden frivilligarbete som utförts under projekttiden.
Därtill har projektet engagerat lokala företag som dels har anlitats för olika tjänster, dels har fått
synlighet via sponsorering och marknadsföring, något som även stöder det lokala företagslivet.
En analys av de i studien framkomna fördelarna med projektet jämfört med de fördelar som framkommit i tidigare forskning med samarbetsprojekt beskrivs närmare i tabellen (2) nedan. Fördelarna som jämförs är projektets långsiktighet, det ekonomiska ansvaret, riskanalys och tidtabell.

61

Tabell 2. Fördelar med projektet jämfört med fördelar som framkommit i tidigare forskning
Fördelar som framkommit Projektet PIF-Center
som undersökningsresultat
i tidigare forskning
Långsiktighet: projekten PIF-Center har med Pargas stad i olika skeden tecknat hyresavtal
binds av längre avtal vil- för uthyrning av utrymmen. Med bildningsavdelningen har PIFket ger en bättre överblick Center tecknat ett avtal som gäller tillsvidare och som ger PIFöver löpande kostnader Center intäkter för de utrymmen som stadens bildningsväsende
och intäkter

använder dagtid. Pargas stad hyr idag också skatehallen som färdigställdes år 2019 inom PIF-Center.
Därtill har PIF-Center hyresavtal med privata aktörer för uthyrning av utrymmen. Som ett sorts avtal kan även ses att Pargas IF
i egenskap av majoritetsägare strävar efter att koncentrera sin
verksamhet till PIF-Center, vilket ger fastighetsbolaget regelbundna intäkter eftersom föreningens sektioner betalar för användningen av utrymmena.
Till projektet har knutits ett flertal privata företag som stött och
stöder projektet via köpt reklamutrymme i PIF-Center för en
längre avtalsperiod.
Alla respondenter ser att det finns en långsiktighet med projektet. Behovet av utrymmen för idrottsutövning inomhus kommer att finnas också framöver i Pargas, vilket lyfts upp i alla intervjuer. Projektägarna lyfter upp ett framtidsperspektiv på tio
år innan det igen blir dags för nya renoveringar och underhåll.
Pargas stad ser att idrottsanläggningen har efterfrågan, speciellt
som det knappast i den närmaste framtiden eller ens senare
finns ekonomiska förutsättningar för Pargas att utveckla något
liknande. Också från statens håll uppfattas att projektet förverkligats på en hållbar och långsiktig grund främst med hänvisning
till att PIF-center erbjuder mångsidiga utrymmen, men även för
att man i ansökningsskedet har beaktat livscykelkostnaderna.
Idrottsföreningen, som är majoritetsägare i projektet, utgår från
den stora satsningen som föreningen gjort för projektet och därmed också är starkt engagerad i PIF-Center.

62

Ett fördelat ekonomiskt Det ekonomiska ansvaret står Fastighets Ab PIF-Center Kiinteiansvar, då flera aktörer är stö Oy för. Men ägarna i bolaget som är två, Pargas Idrottsförinvolverade

ening r.f. och Nordkalk Oy Ab, har med sina insatser i initialskedet möjliggjort projektet. Den privata finansieringen som kom in
i projektet via Nordkalk gav projektet trovärdighet, vilket framkommer i flera intervjuer.
Flera aktörer har bidragit med finansiering till projektet: staten
med statsbidrag som beviljats av Regionförvaltningsverket i
Sydvästra Finland, kommunen (Pargas stad) som bidragit till
projektet via PIF-Center Fonden och Pargas IF som bidragit med
såväl borgen för lån som understöd för utrustning och takreparation. Därtill har konceptet med en förening som majoritetsägare och en för ändamålet grundad fond möjliggjort extern
finansiering från bl.a. stiftelser till en ansenlig summa.
Alla respondenter lyfter upp det mervärde ett samarbete med
olika aktörer har medfört. Från den kommunala och statliga sidan poängteras att en breddad finansieringsbas möjliggör dylika
anläggningsprojekt och att man även i framtiden ser dessa som
mera sannolika lösningar än direkt kommunala projekt där hela
finansieringen kommer från offentligt håll.
Representanterna för fastighetsbolaget ser den breda finansieringsbasen som ett resultat av ett hårt och medvetet arbete. En
stark vision behövs men också en förmåga att skapa lösningar
som möjliggör finansiering från olika håll (med hänvisning till
PIF-Center Fonden). Likaså krävs det goda kontakter för att få en
bred finansiering från olika parter, speciellt då det kommer till
den privata finansieringen. Men också då det gäller den kommunala finansieringen har det, enligt idrottsföreningens representant, behövts goda kontakter.

En grundligt gjord riska- En riskanalys har från Pargas IF:s del gjorts för projektet. Undernalys
sökningen visar att mycket av det som kom fram i riskanalysen
som gjordes via en SWOT-analys har hållit streck. Övriga aktörer
har inte medverkat i en riskanalys. Men då Pargas stad beslöt att
gå i borgen för det lån som Pargas IF tog och även inför beslutet
om understöd för takreparation, utreddes såväl lagligheten som

63

nyttan av att stöda projektet. Regionförvaltningsverket har inte
direkt gjort en riskanalys för projektet. Däremot anser man att
de handlingar som bifogats till statsbidragsansökan ger en tillräcklig bild av att sökande har beaktat kommande kostnader och
utmaningar i o m att en budget för livscykelkostnaderna gjorts
samt behovet av anläggningen ifråga har utretts.
Bättre förutsättningar att Projektet har hållit tidtabellen då det kommer till de entrepretidtabellen håller

nadarbeten som gjorts. Tidtabellen har i vissa skeden fördröjts
på grund av försenade varuleveranser. Speciellt gäller detta den
idrottsutrustning som införskaffades till centret med det understöd som Pargas stad allokerade för ändamålet. Likaså har takreparationen, som blev klar i förtid, ändå i efterskott visat att vissa
arbeten inte ännu är helt slutförda.
Relaterar vi tidtabellen till den som förutsattes av staten (Regionförvaltningsverket i Sydvästra Finland) som beviljat projektet statsbidrag, har projektet utförts inom den tidsperiod som
statsbidraget gav möjlighet till.

6.9 Nackdelar med projektet
De upplevda nackdelarna med projektet är olika beroende på vilka aktörer respondenterna representerar. Projektets initiativtagare och projektchef har svårt att se nackdelar med projektet,
däremot talar de om utmaningar i att få olika intressenter med i projektet. Det som ändå kan ses
som en röd tråd i flera av respondenternas svar är eventuella intressekonflikter i ett ägarskap där
flera aktörer är involverade. Speciellt utmanande är då en gemensam strategi för framtida behov
och utmaningar ska utarbetas. Det här kan gälla främst då större ekonomiska satsningar framöver
ska göras och aktionärerna tillsammans ska komma överens om hur dessa ska finansieras.
Regionförvaltningsverkets representant lyfte upp prissättningen på hyrorna som en nackdel då
PIF-Centers hyror är dyrare för kommuninvånaren än hyrorna i en kommunal anläggning. Hyran
för en timme i PIF-Centers idrottshall kostar 30 euro medan Pargas stad tar 10 euro i timmen för
användning av stadens idrottshall. Regionförvaltningsverkets representant konstaterade också
att PIF-Center är ett privat bolag och har ingen skyldighet att ge rabatterade priser.

64

Ur idrottsföreningens synvinkel kan det ses som en nackdel att föreningen är bunden till en fastighetsmassa vars driftskostnader bör finansieras. Pargas Idrottsförening har tagit lån för att finansiera projektet och är bunden till amorteringar för flera år framöver. Idrottsanläggningens
användningsgrad är därför avgörande för hur dessa lån i förlängningen avkortas.
Därtill kommer en viss farhåga med hur den kärntrupp som via talkoarbete varit starkt delaktiga
i projektets förverkligande ska klara av att lämna över ansvaret till nya krafter. En viss farhåga
framkom också i intervjuerna gällande hur kostnadsbilden kommer att se ut framöver om andelen frivilligarbete inte är lika stor i framtiden. Som nackdel i projektet har även upplevts stadens
”njugga” inställning till flexibilitet då det kommer till byggnadstekniska lov och avgifter. En större
förståelse för den insats som projektet har gjort för staden skulle enligt några respondenter ha
varit önskvärd, samtidigt som man betonar och lyfter upp det ekonomiska stöd som staden också
gett. Även om det ibland ”krävt ett gott kontaktnät bland stadens beslutsfattare”.
De nackdelar med projektet som framkommit i studien jämförs med de nackdelar som framkommit i tidigare forskning kring samarbetsprojekt i tabellen (3) nedan.
Tabell 3. Nackdelar med projektet jämfört med nackdelar som framkommit i tidigare forskning
Nackdelar som framkommit Projektet PIF-Center
som undersökningsresultat i
tidigare forskning
Den ekonomiska stabilite- Projektet PIF-Center har förverkligats via ett fastighetsaktieten inte är lika säker i sam- bolag, där Fastighets Ab PIF-Center Kiinteistö Oy, ägs av en
arbeten med tredje sektorn part från tredje sektorn: Pargas Idrottsförening r.f. och en part
och idrottsföreningar som från näringslivet: Nordkalk Oy Ab. Bolaget har aktivt arbetat
hos exempelvis kommuner

för att få ytterligare finansiering från såväl privata som kommunala aktörer. Bolaget har via sin majoritetsägare Pargas IF
kanaliserat intäkter via en fond, grundad för att stöda centret.
Stora understöd från privata fonder (400 000 euro) har möjliggjort utvecklingen av centret men likaväl har statsbidrag
(257 000 euro) och kommunens insatser (borgen för lån upp
till 200 000 euro, idrottsutrustning för 100 000 och understöd
för tak 20 000 euro) i stor grad bidragit till att projektet har

65

kunnat förverkligas. Därtill kommer det samarbete som bolaget har med olika företag, vilka mot synligt reklamutrymme i
hallen stött projektet med över 120 000 euro.
Den långsiktiga finansieringen av PIF-Center baserar sig på de
hyresavtal som centret ingått med bl.a. Pargas stad och privata
aktörer samt på de intäkter bolaget får för att Pargas Idrottsförening och andra föreningar och sammanslutningar hyr utrymmen för idrottsutövning.
Eftersom centret drivs av ett aktiebolag finns i bolagets och
framförallt ägarnas intresse att bolagets soliditet kvarhålls
även om bolagets avsikt, enligt projektägarna, inte är att gå
med vinst utan resultatet ska täcka kommande underhållskostnader och driften. Majoritetsägaren i bolaget är Pargas IF, som
tagit lån för att finansiera projektet. Idrottsanläggningens användningsgrad är därför avgörande för hur dessa lån i förlängningen avkortas. Användningsgraden minskade från år 2018
till år 2019 och coronapandemin under våren 2020 minskade
även på antalet bokningar i hallen. Läget förväntas stabilisera
sig under sommaren och hösten.
En risk i att en sammanslutning har flera ägare lyftes i intervjuerna fram speciellt då nya investeringar ska göras och ett samförstånd kring en gemensam strategi och ekonomiska satsningar ska göras. Den här risken togs inte upp av projektägarna, men framkom i övriga aktörers intervjuer.
Projekt med privata aktö- PIF-Center har en högre hyresnivå än staden. Då hyran för en
rer tenderar bli dyrare än timme i PIF-Centers idrottshall kostar 30 euro tar Pargas stad
kommunala för brukarna

10 euro i timmen. Alla respondenter konstaterar att avgifterna
i PIF-Center är dyrare för brukarna. Samtidigt lyfter projektägarna och idrottsföreningens ordförande upp vikten av att i hyran inbaka förutom driftskostnaderna även den renoveringsskuld som fastigheterna har på längre sikt. Från stadens sida
betonas vikten av att kunna erbjuda möjlighet till idrottsutövning till ett fördelaktigt pris, vilket Pargas stad kan erbjuda.

66

Även Regionförvaltningsverket lyfter upp de höga brukaravgifterna och från idrottsföreningens medlemmar har kritik mot
de höga hyrorna framförts. Samtidigt ser idrottsföreningens
ordförande att en hållbar ekonomi för PIF-Center kräver hyror
som täcker drift och underhåll. Något som i några intervjuer
även framkommer att man inte anser att Pargas stad gör.

6.10 PIF-Centers styrka och framtidsutsikter
Då statsbidrag för PIF-Center beviljades, lyftes idrottscentrets mångsidighet fram som en avgörande faktor. I alla intervjuer framkommer att en av PIF-Centers främsta styrkor är att idrottscentret erbjuder mångsidiga faciliteter för en bred användarskara. PIF-Center betjänar många
olika idrottsgrenar och där har man skapat ett gemensamt campus för idrottsföreningen. Även
Regionförvaltningsverket och staden liksom idrottsföreningen och projektägarna betonar den gemenskap som PIF-Center skapat. Det här gäller inte bara de utrymmen som skapats utan också
den delaktighet som själva processen har medfört.
Alla respondenter ser med tillförsikt på PIF-Centers framtid. Behovet av idrottsutrymmen kvarstår, speciellt som Pargas stad kommer att riva en del av stadens idrottsutrymmen p.g.a. att de är
otjänliga. De utrymmen som planeras istället för dem som rivs, kommer inte i sin helhet att ersätta det tomrum som uppstår. Såväl från kommunens som statens sida lyfts den svåra ekonomiska situationen i kommunerna upp. I rådande läge kommer knappast konkurrerande verksamhet att uppstå i alla fall inte i en kommunal regi.
Representanterna för fastighetsbolaget lyfter fram den mångsidiga utrustningen vilken förutom
att den betjänar olika idrottsgrenar även väcker intresse bland utomstående aktörer. Nivån på
utrustningen tas även upp av andra respondenter liksom den höga kvalitetsnivå som faciliteterna
kan erbjuda. Idrottsföreningens representant betonar att PIF-Center har fört med sig en profilhöjning för föreningen. Därtill möjliggör PIF-Center en grenöverskridande verksamhet då flera
idrottsgrenar samtidigt kan ha träningar i hallen och på så sätt också väcka intresse för nya grenar
bland juniorerna.

67

”Om vi kunde spänna musklerna för ett nytt projekt inom det här projektet, få statsbidrag och göra den lite större för att få in träningsmöjligheter för friidrotten där. Nu har tanken varit att friidrotten ska passas in
i bollhallen och gymnastiksalen, men bättre skulle man kunna göra det i
en ny idrottshall där var vi nu har fotbollsplanen. Men det är kanske
mera min egen dröm att man kunde få dit det. Oberoende så skulle fotbollsfolket gärna se en lite större hall där. Det ska inte vara helt omöjligt.
Det finns nog plats för en lite större, någon fullstor blir det inte. Fortfarande är det en träningsanläggning primärt och för juniorer primärt.”
Representant för idrottsföreningen

Med tanke på framtida utmaningar och möjligheter lyfter fastighetsbolagets representanter upp
de utvecklings- och underhållsbehov som PIF-Center står inför inom en tio års period. Representanterna för Pargas Idrottsförening och Pargas stad öppnar upp för nya utvecklingsmöjligheter i
framtiden såväl då det kommer till att bredda verksamheten som att förstora de utrymmen som
redan finns. Fram tills dess ska ändå de nuvarande lånen amorteras för att och vilket också betonas i flera intervjuer bör man se till att reparationsskulden inte ökar.

”Det är i alla sådana projekt att det måste finnas en stark vision, att hur kan
det här nu se ut. Det ska finnas en stark vision och starka personer i styrelsen att köra vidare det. Då går det vidare. Men skulle vi ha börjat ha en
massa detaljerade förhandskalkyler, skulle det aldrig ha blivit till någonting.
Då hade fokus lagts på ofta oväsentlig riskbedömning.”
Representant för fastighetsbolaget

68

7. SAMMANFATTNING OCH DISKUSSION
7.1 Sammanfattning och diskussion
I denna pro gradu-avhandling har jag beskrivit hur anläggningsprojekt som avser idrottsanläggningar, dvs. uppförandet (byggande och renovering) av idrottsanläggningar, kan förverkligas som
samarbetsprojekt där en kommun, en eller flera privata aktörer och tredje sektorn är delaktiga.
Jag har granskat ett specifikt projekt som förverkligats som samarbetsprojekt: PIF-Center i Pargas.
Syftet med min studie har varit att:
1.

Få svar på vilka fördelar och nackdelar projektet har? Dessa har ställts i förhållande till
de för- och nackdelar som identifierats i tidigare forskning. Jag ville också granska hur de
olika aktörerna: kommunen, den privata aktören, idrottsföreningen och den statliga finansiären uppfattat för- och nackdelarna.

2.

I min studie även identifiera faktorer som bidragit till projektets genomförande.

Min utgångspunkt är de för- och nackdelar som lyfts fram i tidigare forskning kring samarbetsprojekt och då främst OPS, eftersom det finns en del forskningsresultat gällande effektivitet liksom för- och nackdelar då dessa förverkligas.
Idag är ungefär 75 procent av idrottsanläggningarna kommunala och 25 procent privata. Statsbidragen som betalas för anläggningsprojekt har täckt ca 10–20 procent av projektens totala kostnader men har i vissa fall kunnat uppgå till 30 procent av de kostnader som budgeterats i statsbidragsansökan. Begränsade resurser för anläggningsprojekt gör att flera projekt inte har fått
finansiering alls, även om behovet finns.
I regeringspropositionen (RP 190/2014) inför idrottslagen (2015) konstateras att då det kommer till hur staten ska stödja idrottsplatser och -anläggningar är utgångsläget att få medborgarna
att” röra på sig och motionera aktivt och regelbundet”. Därför ska idrottsanläggningar betjäna
allmänheten och samtidigt också vara flexibla nog så att utrymmena kan anpassas enligt olika
användare. Dessa kriterier styr anläggningsprojekten och i uppförandet ska även tas i beaktande
ekonomisk, social och ekologisk hållbarhet.

69

För att få ett idrottsanläggningsprojekt godkänt som statsbidragsberättigat krävs att projektet
uppfyller ett flertal stränga kriterier, som utöver ekonomiska, sociala och ekologiska aspekter,
även tar i beaktande tillgänglighets- och jämlikhetsaspekter. Då ett idrottsanläggningsprojekt ansöker om finansiering bifogas till handlingarna därtill flera utredningar. Utredningarna inkluderar behovsprövning, en kalkyl för livscykelkostnader och påvisar att anläggningen har
mångsidiga utrymmen samt att den betjänar breda användargrupper i syfte att främja befolkningens välmående, hälsa och fysiska verksamhetsförmåga liksom olika medborgargruppers lika
möjligheter till idrottsutövning.
Med hänvisning till hållbarheten, har man i regeringspropositionen (2014) öppnat upp för att
bereda möjlighet till finansiering av livscykelprojekt. Ännu år 2019 ansågs finansiering av livscykelmodellen inte möjligt med hänvisning till finansieringslagen. Samtidigt tenderar nya samarbetsmodeller få en mindre andel av statsbidragen för anläggningsprojekt än kommuner och samkommuner. För att reda ut möjligheten till finansiering av andra än s.k. traditionella idrottsanläggningsprojekt, där ägaren inte har en kommunal koppling, lät Idrottsrådet vid Undervisningsoch kulturministeriet utreda hurdana samarbetsprojekt kan få statsbidrag.
Utredningen (Capex Advisors och Krogerus 2019) visade att så gott som alla former av samarbete
betjänar kommunen i dess lagstadgade uppgift att skapa förutsättningar för idrott och motion
samt bygga och upprätthålla idrottsplatser så att dessa svarar på de behov som breda användargrupper har. Beslutande organ beviljar i första hand finansiering till projekt där kommunen ensam eller i majoritetsställning är med. Övriga projekt kommer oftast i andra hand. Andelen övriga
projekt som förverkligas av privata aktiebolag eller tredje sektorn utgör en mindre del av de statsbidrag som årligen beviljas.
År 2016 beviljades statsbidrag för idrottsanläggningar till en summa om 25 921 000 euro. Av
denna summa fördelades ungefär 8,5 miljoner euro av regionförvaltningsverken. Av de projekt
som godkändes av Undervisnings- och kulturministeriet beviljades 8 procent till andra projekt
än sådana där kommunen ensam eller i samarbete med andra aktörer genomförde projekten. Av
regionförvaltningsverken beviljade statsbidrag gick 8 procent till privata aktiebolag och 3 procent till föreningar och stiftelser (Undervisnings- och kulturministeriet 2018, 35–37). Av dessa
var Fastighets Ab PIF-Center Kiinteistö Oy ett av de projekt som inte hade en kommunal delägare.

70

Anslagen för statsbidrag för idrottsanläggningsprojekt är begränsade och i takt med att renoveringsskulden på redan befintliga anläggningar växer, inverkar detta också på den summa som kan
delas ut till nya projekt. Samtidigt är den kommunala ekonomin utmanande. Nya samarbetsprojekt för idrottsanläggningar ger kommunerna bättre möjligheter att klara av sina lagstadgade
uppgifter. SmartSports färska utredning (2020) visar att behovet av partnerskap och fördelat
finansieringsansvar ökar för att kunna tillgodose behovet av idrottsanläggningar och -miljöer. Det
här framkommer också i de intervjuer som gjorts i denna undersökning från såväl kommunalt
som statligt håll, men även från de aktörer som ansvarat för projektet.
Jag har i den här uppsatsen valt att beskriva olika samarbetsprojekt för uppförande av idrottsanläggningar samt även lyft upp begreppet offentlig-privat samverkan (OPS), vilket har flera olika
definitioner. Orsaken till att dessa lyfts upp är att tolkningen av vad som är OPS varierar och i
Finland har gemensamma projekt mellan kommun och andra aktörer godkänts som statsbidragsberättigade främst i de fall där kommunen har bestämmande inflytande i samarbetsprojektet,
dock inte som sagt då det kommer till livscykelprojekt.
För att få en bredare bild av fördelar och nackdelar med samarbetsprojekt och en teoretisk förankring, ville jag i uppsatsen således ta med OPS. Dessa förverkligas inom idrotten såväl i nordiska som europeiska länder och det har även forskats i ämnet. I Finland har OPS inom idrotten
förverkligats i mindre skala. Olika städer har gjort utredningar om samarbetsprojekt kring idrottsanläggningar, främst i syfte att dra upp riktlinjer för sin egen strategi (se Helsingfors stad
och Uleåborgs stad). I Sverige har Riksidrottsförbundet jämfört idrottsanläggningsprojekt som
genomförts som samarbete mellan offentliga och privata aktörer samt idrottsföreningar. Och bl.a.
i Belgien har en studie i offentlig-privat samverkan inom idrotten gjorts.
Som fördelar med samarbetsprojekt, där inkluderat OPS, kan ses en bättre långsiktighet med projektet, ett fördelat ekonomiskt ansvar, en grundligare gjord riskanalys och bättre förutsättningar
för att tidtabellen håller – speciellt då privata aktörer är delaktiga i projektet. Långsiktigheten,
dvs. projekt som binds av längre avtal, ger en bättre överblick över löpande kostnader (exempelvis hyra) under en längre period, samtidigt som det också kan ses som en nackdel (för hyresgästen) då dessa kostnader inte kan prioriteras bort under avtalsperioden.
För att utreda huruvida dessa fördelar även framkommer i det projekt som undersökts har alla
respondenter fått svara på frågor om risker, långsiktighet, tidtabell och hur projektet har förverk-

71

ligats. Respondenterna har också fått ge sin egen uppfattning om för- och nackdelarna med samarbetsprojektet. Svaren i studien stämmer överens med de resultat som framkommit i tidigare
forskning.
Utgångspunkten för projektet har varit ett uttalat behov av idrottsutrymmen inomhus, en noggrann riskanalys, en bred finansieringsbas och samarbete med staden och andra aktörer. I o m
projektet har antalet halltider och kvadratmetrar för idrottsutövning ökat och även staden utnyttjar dessa utrymmen för gymnastikundervisningen i skolor.
I projektet har eftersträvats en långsiktighet då bindande hyresavtal med staden och också med
andra aktörer har gjorts. Därtill har av fastighetsbolaget förutsatts att livscykelkostnaderna för
en längre tid beräknas, vilket var en av förutsättningarna för att erhålla statsbidrag. Behovet av
idrottsutrymmen var vid projektets begynnelse stort och behovet ser inte ut att minska de närmaste åren. Stadens ekonomiska utmaningar och kommande investeringar i skolfastigheter antas
innebära att behovet av PIF-Centers tillgängliga utrymmen kvarstår.
Det ekonomiska ansvaret har fastighetsbolaget i egenskap av aktiebolag men i och med att bolaget har flera ägare är ansvaret delat. Som en klar fördel kan ytterligare ses finansieringen av projektet, som är ett resultat av flera olika finansiärers och aktörers medverkan. Projektet har engagerat såväl företag, staden, fonder och stiftelser liksom privatpersoner. Statens stöd har breddat
finansieringsbasen. Samarbetet med Pargas stad har förverkligats genom både borgensförbindelse och hyresavtal. Därtill har staden gett PIF-Center materiellt som finansiellt understöd via
idrottsföreningen, som är majoritetsägare i Fastighets Ab PIF-Center Kiinteistö Oy.
Övriga fördelar som framkommit i undersökningen och som starkt betonas av alla respondenter
är den delaktighet som projektet givit upphov till. Den stora mängden frivilligarbete, talkoarbetet,
har engagerat många och antalet talkotimmar under själva byggnadsskedet uppgick till 6000. Efter det första byggnadsskedet har renoveringen och förnyandet av utrymmena fortsatt och antalet talkotimmar uppgår idag till 11 000. Alla respondenter lyfter också fram som en klar fördel
den mångsidighet som kännetecknar idrottsanläggningen såväl då det kommer till utrymmen
som till utrustning.
Här kan också noteras att i o m att PIF-Center utvecklats utgående från en idrottsförenings initiativ, har anläggningen skapats ur ett uttalat behov och initiativ från användarna (brukarna).
Också det här talar för att det fanns ett engagemang att driva igenom projektet och att skapa en
gemensam arena för föreningens alla sektioner och medlemmar. En gemensam vision fanns och
72

engagemanget sträckte sig inte bara till föreningens medlemmar utan hela samhället engagerades, vilket framkommer av det stöd som projektet fått av företag, privatpersoner och Pargas stad.
Nackdelar med samarbetsprojekt är de risker som uppkommer speciellt i samarbeten med tredje
sektorn och idrottsföreningar, där den ekonomiska stabiliteten inte är lika säker som hos exempelvis kommuner. Projekt där privata aktörer står för finansieringen behöver inte heller bli fördelaktiga för kommunen, eftersom kommunen i egenskap av offentligrättsligt samfund kan få
kapitallån förmånligare än privata aktörer. Projektet beviljades via idrottsföreningen kommunal
borgen av Pargas stad, vilket gav projektet en trovärdighet. Samtidigt har idrottsföreningen nu
flera år av låneamorteringar framför sig, vilket i sin tur sätter press på idrottscentrets användningsgrad.
Enligt tidigare forskning det finns en risk för att samarbetsprojekt blir en dyrare lösning för själva
brukarna av idrottsanläggningarna då anläggningarna ägs eller drivs på kommersiell grund. PIFCenter har en dyrare hyresnivå än de kommunala idrottsanläggningarna i staden. Det här beror
enligt fastighetsbolagets och idrottsföreningens representanter på att intäkterna ska täcka driften också på längre sikt. För idrottsföreningens medlemmar innebär det att de betalar en högre
hyra för de tider de använder sig av de idrottsutrymmen som den egna föreningen äger, än vad
de betalar för stadens utrymmen.
Övriga nackdelar som framkommit i undersökningen speciellt i intervjuerna med fastighetsbolagets representanter är, som de upplevt det, stadens byråkratiska inställning då det kommer till
flexibilitet med byggnadstekniska lov och avgifter. Men man lyfter också upp det stöd som staden
gett, fastän det ibland ”krävt ett gott kontaktnät bland stadens beslutsfattare”.
Som en nackdel eller kanske snarare en risk med tanke på framtiden framkom i en del av respondenternas svar den stora insats av frivilligarbete som gjorts för projektet. Dels kan skönjas en viss
farhåga över engagerade talkoarbetares vilja att lämna över ansvaret till nya krafter, dels en osäkerhet om hur kostnadsbilden kommer att se ut framöver om andelen frivilligarbete inte är lika
stor i framtiden. Frivilligarbetet bör ändå ses som en fördel för projektet eftersom det har bidragit
till en skälig kostnadsnivå då idrottsanläggningen uppförts och arbetet har också skapat delaktighet och gemenskap.
Gällande vilken faktorer som bidragit till projektets genomförande, framkommer i undersökningen att såväl statsbidraget som en bred finansieringsbas med både kommunal och privat
finansiering har möjliggjort projektet. Redan i initialskedet investerade ett företag, Nordkalk, i
73

fastighetsbolaget som skulle bygga och upprätthålla PIF-Center. Pargas stad har understött projektet genom att bevilja kommunal borgen för det lån som idrottsföreningen behövde, gett understöd och donerat idrottsutrustning samt har förbundit sig att hyra utrymmen i PIF-Center.
Därtill har flera andra privata aktörer bidragit till att projektet har kunnat genomföras. Projektet
har också beviljats en betydande finansiering från fonder och stiftelser.
I undersökningen framkommer det att statsbidragsbeslutet har såväl delfinansierat som styrt
projektets genomförande. Statsbidraget utgjorde 30 procent av de projekterade kostnaderna på
690 000 euro för anläggningsskedet 2016–2017 och likaså 30 procent av projektkostnaderna för
takrenoveringen år 2018–2019 . Samtidigt visar bokslut och rapporter att hela projektet PIF-Center per dags dato kostat ca 1,75 miljoner euro varav statsbidragets andel är totalt 257 000 euro.
I studien lyfts fram att statsbidraget möjliggjorde att projektet kunde genomföras i den storleksklass som det nu har gjorts.
Studien visar också på att respondenterna upplever att kvalitetsnivån på idrottsanläggningen
blev bättre då staten i o m statsbidraget ställde krav på byggnadstekniska lösningar, tillgänglighet
och hållbarhet. Även om det ställde nya och större krav på byggnaden och föranledde ändringar
i de ursprungliga planerna, blev slutresultatet ”en bättre slutprodukt”. Från Regionförvaltningsverkets sida framhålls att kriterierna och kraven på en långsiktig planering som också inkluderar
livscykelkostnaderna ger bättre förutsättningar för en hållbar verksamhet.
Att beviljas statsbidrag för ett projekt innebär också att upphandlingsprocesser ska genomföras.
Dessa har enligt Regionförvaltningsverkets representant haft en avgörande betydelse för priset
på anläggningskostnaderna i en positiv bemärkelse. Samtidigt får också den stora mängden frivilligarbete som gjorts en eloge eftersom även det har bidragit till att projektkostnaderna hållits
på en lägre nivå än hela projektet hade skötts på entreprenad.
I intervjun med stadens representant framkommer att man upplever att statsbidraget hade en
avgörande betydelse för projektet och dess förverkligande, men att projektet eventuellt också
annars skulle ha blivit av då det drevs av engagerade människor som har ett gott nätverk. Även
Regionförvaltningsverkets representant lyfter fram den breda finansieringsbasen med många
privata aktörer som en möjliggörare av projektet.
I undersökningen framkommer också att Pargas stads positiva inställning till projektet hade en
avgörande betydelse för att statsbidraget beviljades. Statsbidraget inverkade i sin tur på hur pro-

74

jektet utvecklades och hur PIF-Center till slut utformades. Stadens stöd för projektet liksom statens finansiering har gett projektet trovärdighet, vilket i sin tur ledde till en ökad privat finansiering som bidrog till att projektet kunde genomföras som helhet. PIF-Center hade sannolikt förverkligats också utan statsbidragsfinansiering just tack vare många samarbetspartner, bred
finansiering och ett stort engagemang. Däremot framkom det i alla intervjuer att det inte är sannolikt att slutresultatet utan statsbidragsfinansiering hade blivit en lika mångsidig idrottsanläggning som betjänar breda användargrupper så som den nu är.

7.2 Framåtblick
Samarbetsprojekt för uppförande av idrottsanläggningar är ett rätt nytt fenomen men tenderar
komma starkt då kommunernas ekonomiska situation är svår samtidigt som kommunerna ska
följa idrottslagen och skapa allmänna förutsättningar för idrott på lokal nivå samt bygga och driva
idrottsanläggningar. Studien som jag har gjort liksom tidigare undersökningar från andra länder
visar på olika former för hur detta kan göras. Staten öppnar upp för nya lösningar också då det
kommer till statsbidragsfinansieringen även om man fortfarande i större utsträckning stöder
kommunala eller samkommunala projekt eller projekt där kommunerna är majoritets- eller minoritetsägare.
Det är många kriterier som ska uppfyllas för att statsbidrag för idrottsanläggningar kan beviljas
och kriterierna styr också själva uppförandet av idrottsanläggningar. Med den här uppsatsen har
jag enbart gett en ytlig beskrivning av kriterierna och statsbidragsfinansieringen genom tiderna.
Ämnet i sig är intressant och skulle också förtjäna en djupare analys där man bättre kunde se
vilka kriterier som varit mera avgörande än andra så att statsbidrag kan beviljas.
OPS och samarbetsprojekt har i ett antal år förverkligats tillsammans med offentliga sektorn inom
andra sektorer bland annat då det kommer till skol- och vägbyggen. I Europa har man en längre
erfarenhet av OPS och andra samarbetsprojekt även då det kommer till idrottsanläggningar. Den
här studien visar på en lösning för hur ett privat bolag med tredje sektorn och företag som ägare
har fått offentlig finansiering och också hittat flera olika kanaler för privat finansiering.
Det skulle vara av intresse att göra en kartläggning av vilka olika samarbetsprojekt inom idrotten
som har förverkligats i Finland, hur dessa har finansierats och därmed också undersöka om föroch nackdelarna med de projekten stämmer överens med det som framkommit i forskning i
Europa och övriga Norden. Om trenden med ökad offentlig-privat samverkan håller i sig, vilket
75

den antas göra, är det viktigt att skattebetalarna vet vilka följder – såväl positiva som negativa –
dylika stora satsningar har. Inte minst för att staten, kommunerna, den privata sektorn och den
tredje sektorn ska våga öppna upp för nya lösningar och samarbetsprojekt som i idrottslagens
anda främjar olika befolkningsgruppers möjlighet att röra på sig och utöva motion och idrott.

76

KÄLLFÖRTECKNING:
Anttiroiko, Ari-Veikko 2010: Hallintainnovaatiot. Hallintateoreettinen näkökulma kaupunkien
palvelujen organisoinnin, omistajuuden ja rahoituksen uudistamiseen. Tampereen yliopisto Alueellisen kehittämisen tutkimusyksikkö Sente-julkaisu 33 / 2010. https://people.uta.fi/~atmaso/verkkokirjasto/j/hallintainnovaatiot_hallintateoreettinen.pdf (hämtad 7.4.2019)
Denscombe, Martyn. 2010. Ground Rules for Social Research: Guidelines for Good Practice.
McGraw-Hill Education. https://ebookcentral-proquest-com.ezproxy.vasa.abo.fi/lib/aboebooks/reader.action?docID=480624 (hämtad 7.7.2020)
Esaiasson, Peter: Gilljam, Mikael: Oscarsson, Henrik: Towns, Ann och Wängnerud, Lena. 2017.
Metodpraktikan : konsten att studera samhälle, individ och marknad. 5 upplagan. Wolters
Kluwer, Stockholm.
Folkestad, Bjarte och Skogedal Lindén, Tord. 2014. Offentlig-privat samarbeid i kommuner. Modeller og erfaringer. Stein Rokkan senter for flerfaglige samfunnsstudier. Rapport 8/2014. Bergen. https://uni.no/media/manual_upload/Rapport_8-2014_Folkestad_og_Linden.pdf (hämtad
18.4.2019).
Gürel, Emet 2017: Swot Analysis: A Theoretical Review. Journal of International Social Research 10(51):994-1006 https://www.researchgate.net/publication/319367788_SWOT_ANALYSIS_A_THEORETICAL_REVIEW (hämtad 20.7.2020).
Helsingin kaupunki. 2011. Helsingin Liikuntatoimen kokonaisselvitys. Loppuraportti. Ramboll.30.11.2011 https://dev.hel.fi/paatokset/media/att/37/37a484c03b4fde44fbfbca66b9542e3f70db204c.pdf (hämtad 7.4.2019).
Hirsijärvi, Sinikka & Hurme, Helena. 2008. Tutkimushaastattelu: teemahaastattelun teoria ja käytäntö. Gaudeamus Helsinki University Press.
Hodge, Graeme A. and Greve, Carsten: Public – Private Partnerships: An International Performance
Review. Essays on Service Delivery and Privatization. Public Administration ReviewMay/June2007.https://onlinelibrary.wiley.com/doi/abs/10.1111/j.1540-6210.2007.00736.x
(hämtad 18.4.2019).
Hölsömäki, Heidi (red.). 2008. Yhdessä liikkeelle. Yhdistykset ja kunnat liikunnan kumppaneina.
Soveltava Liikunta SoveLi ry ja Edita Publishing Oy. Edita Publishing Oy, Helsinki.
Idrottslagen 390/2015
77

Idrottslagen 984/1979
Ilmanen, Kalervo och Vehmas, Hanna (red.) 2012. Liikunnan areenat, Yhteiskuntatieteellisiä kirjoituksia liikunnasta ja urheilusta. Jyväskylän yliopisto, liikuntakasvatuksen laitos, Yliopistopaino Jyväskylä
Itkonen, Hannu: Salmikangas Anna-Katriina och McEvoy, Eileen. 2007. The Changing Role of
Public, Civic and Private Sectors in Sport Culture. University of Jyväskylä, Departments of Sport
Sciences, Research Reports No. 3/2007, Kopijyvä Oy, Jyväskylä
Itkonen, Hannu: Lehtonen, Kati och Aarresola, Outi (red). 2018. Tutkimuskatsaus liikuntapoliittisen selonteon tausta-aineistoksi. Valtion Liikuntaneuvoston julkaisuja 2018:6. Painotalo Plus Digital Oy.
Kauppila, Pekka. 2016. Liikunta-alan työpaikat ja talousvaikutukset Suomessa vuosina 20062014. Kajaanin ammattikorkeakoulun julkaisusarja B. Raportteja ja selvityksiä 51. Kajaani
Kokkonen, Jouko. 2010. Valtio liikuntarakentamisen linjaajana. Liikuntatieteellisen Seuran julkaisu nro 165. Tammerprint.
Laine, Antti ja Vehmas, Hanna. 2017. The Private Sport Sector in Europe: A Cross-National Comparative Perspective. Springer International Publishing, AG
Lehikoinen, Riitta och Töyrylä, Ilkka. 2013. Ulkoistamisen käsikirja. Talentum, Helsinki. Balto
Print Latvia.
Lehtonen, Kati. 2017. Muuttuvat rakenteet – Staattiset verkostot. Suomalaisen liikunta- ja urheilujärjestelmän rakenteelliset muutokset 2008–2015. Diss., Liikuntatieteiden väitöskirja Jyväskylän yliopisto Liikuntatieteellinen tiedekunta Liikunnan käyttäytymis- ja yhteiskuntatieteet.
https://www.likes.fi/wp-content/uploads/2020/03/2619-Lehtonen-vaitoskirja-web.pdf (hämtad 20.2.2019)
Lindqvist, Trygve. 1974. Pargas idrottsförening på frammarsch 1914–1974. Frenckellska
Tryckeri Ab, Helsingfors
Malinen, Pekka: Anttiroiko, Veli-Matti: Haahtela, Tero och Siitonen, Pentti (red.) 2012: Huomispäivän infrastruktuuri. Näkökulmia kuntien teknisen toimen uudistamiseen. Acta nro 240, Suomen kuntaliitto. Hansaprint Oy.

78

Närings-, trafik- och miljöcentralen och TE-palvelut. 2020. Egentliga Finland – sysselsättningsöversikt mars 2020. https://www.pargas.fi/documents/41921/289271/Tyollisyyskatsaus+2020+03_SV.pdf/4d214906-7f56-ce26e355-da024b385508?t=1587626671238 (hämtad 8.7.2020)
Oulun kaupunki. 2017. Yksityisen liikuntapaikkarakentamisen säännöt ja kriteerit. Työryhmän
loppuraportti ja jatkotoimeksianto. https://www.ouka.fi/documents/64332/102356/Yksityisen+liikuntapaikkarakentamisen+s%C3%A4%C3%A4nn%C3%B6t+ja+kriteerit.pdf/c1c39c25be1b-4d9b-94f4-8bd21172b1a9 (hämtad 8.7.2020)
Pargas Idrottsförening 2018. Verksamhetsberättelse. https://pargasif.fi/app/uploads/sites/93/2019/09/verksamhetsberaxxttelse-2018-andra-v.pdf (hämtad 22.3.2020)
Pargas stad. 2017. Handlingsplan 2018–2021. https://www.pargas.fi/documents/41921/208911/Pargas+stads+handlingsplan+2018-2021.pdf/c39dec8056c5-6523-37cf-c5e1e2441b9e?t=1575290059223 (hämtad 8.7.2020)
Pargas stad. 2017. Strategi 2018–2022. https://www.pargas.fi/documents/41921/208911/Pargas-strategi-del-1.pdf/61e9d262-275f-dd2a-bb52-fc51f4608d5a?t=1575289823533 (hämtad
8.7.2020)
Pargas stad. 2019. Budget 2020 och ekonomiplan 2021–2022. https://www.pargas.fi/documents/41921/208911/Budget+2020.pdf/e6e5451d-438e-a0fe-a78ee9529ee7f43c?t=1576740060276 (hämtad 30.6.2020)
Partnerships Resource Centre. 2015. The State of the Partnerships Report 2015 – Civil Society Organisations (CSOs) Under Siege. Rotterdam: Partnerships Resource Centre at RSM, Erasmus University https://www.rsm.nl/fileadmin/Images_NEW/Faculty_Research/Partnership_Resource_Centre/CSO_Can_partnerships_provide_new_venues.pdf (Hämtad 18.4.2019)
PIF-Center 2015, 2016, 2017, 2018, 2019. Verksamhetsberättelse. https://pifcenter.fi/framsida/historien-om-pif-center-2/ (hämtad 22.3.2020)
Rannisto, Pasi-Heikki: Pento, Tapio och Vedenkannas, Matti (red.).2007. Julkisten palvelujen uudet tuotantotavat, Laurean Ammattikorkeakoulun julkaisusarja C11, Edita Prima OY, Helsinki
Regeringens proposition till riksdagen med förslag till idrottslag (190/2014)
Riksidrottsförbundet. 2008. Idrottens anläggningar – ägande, driftsförhållanden och dess effekter. Riksidrottsförbundet i Sverige, Stockholm 2008:2. https://www.rf.se/globalassets/riksidrottsforbundet/dokument/anlaggningar/idrottens-anlaggningar.pdf (Nedladdad 30.12.2018)
79

Ruusuvuori, Johanna och Tiitula, Liisa 2005: Haastattelu. Tutkimus, tilanteet ja vuorovaikutus.
Tampere Vastapaino
SmartSport-kehittämisosuuskunta. 2020. LIIKUNTAOLOSUHTEIDEN STRATEGINEN KEHITTÄMISTYÖ KUNNISSA SELVITYS NYKYTILANTEESTA JA KEHITTÄMISTARPEISTA (2020:1)
https://www.smartsport.fi/uploads/1/2/1/5/121595256/strateginen_olosuhdety%C3%B6_kunnissa_loppuraportti.pdf (hämtad 26.6.2020)
Statsrådet. Statsrådets redogörelse om idrottspolitiken, Undervisnings- och kulturministeriet
25.10.2018. https://valtioneuvosto.fi/documents/1410845/4449678/Statsr%C3%A5dets+redog%C3%B6relse+om+idrottspolitiken.pdf/2de02635-8317-573c-8ff5eabd4fe053de/Statsr%C3%A5dets+redog%C3%B6relse+om+idrottspolitiken.pdf?t=1540461484000 (hämtad 26.10.2018)
Suomi, Kimmo: Sjöholm, Kari: Matilainen, Pertti: Glan, Virva: Nuutinen, Laura: Myllylä, Susanna
Myllylä: Pavelka, Béla: Vettenranta, Jouni: Vehkakoski, Kirsi och Lee, Anna. 2012. Liikuntapaikkapalvelut ja väestön tasa-arvo. Seurantatutkimus liikuntapaikkapalveluiden muutoksista 19982009. Opetus- ja kulttuuriministeriön veikkausvoittovaroista kustantama julkaisu. Kopijyvä Oy.
Näringsdepartementet 1999. Alternativ finansiering genom partnerskap - Ett nytt sätt att finansiera investeringar i vägar och järnvägar. Ds 2000:65. Regeringskansliet, Sverige.
https://www.regeringen.se/49bbbc/contentassets/5324cd23d92043838307ecadf35e0b4b/alternativ-finansiering-genom-partnerskap---ett-nytt-satt-att-finansiera-investeringar-i-vagaroch-jarnvagar
Työryhmä Jan Norra, Maarit Nieminen ja Jari Lämsä. 2017. Urheilun olosuhdetilanne isoissa kaupungeissa. Kysely maakuntien keskuskaupunkien liikuntajohdolle. Suomen Olympiakomitea ja
Kilpa-

ja

huippu-urheilun

tutkimuskeskus.

https://www.olympiakomi-

tea.fi/uploads/2019/05/9b2ee9d0-urheilun-olosuhdetilanne-isoissa-kaupungeissa.pdf
(hämtad 18.4.2019)
Undervisnings- och kulturministeriet. 2017. Valtion roolin ja ohjauskeinojen selkeyttäminen suomalaisessa liikunta- ja urheilukulttuurissa. Opetus- ja kulttuuriministeriön julkaisuja 2017:40.
Valtioneuvoston hallintoyksikkö, Julkaisutuotanto. Helsinki.
Undervisnings- och kulturministeriet. 2018. Liikuntatoimi tilastojen valossa. Perustilastot vuodelta 2016. Opetus- ja kulttuuriministeriön julkaisuja 2018:3 http://julkaisut.valtioneuvosto.fi/bitstream/handle/10024/160479/okm03.pdf (Hämtad 18.4.2019)

80

Valtion liikuntaneuvoston. 2014. Liikuntapaikkarakentamisen suunta-asiakirja. Valtion liikuntaneuvoston julkaisuja 2014:4. Esaprint Oy.
van den Hurk, Martin och Verhoest, Koen. 2014. The governance of public–private partnerships in
sports infrastructure: Interfering complexities in Belgium. International Journal of Project Management 33 (2015) 201-211 https://www.sciencedirect.com/science/article/pii/S0263786314000969 (Hämtad 18.4.2019)
Verweij, Stefan och van Meerkerk, Ingmar. 2020. Do public–private partnerships achieve better
time and cost performance than regular contracts? Public Money & Management.
https://www.tandfonline.com/doi/full/10.1080/09540962.2020.1752011 (hämtad 26.6.2020)
WEBBSIDOR:
Fysiogym. 2019. Idrottseftermiddagsverksamhet – Piftis. https://www.fysiogym.fi/Piftis Hämtad
24.7.2020
Konkurrensverket i Sverige. 2008. OPS Offentlig-privat samverkan. http://www.konkurrensverket.se/globalassets/upphandling/fragor-och-svar/offentlig-privat-samverkan.pdf (hämtad
31.8.2020)
Kuntaliitto. 2017. Kuntien liikuntatoimen voimavarat
https://www.kuntaliitto.fi/asiantuntijapalvelut/opetus-ja-kulttuuri/liikuntapalvelut/kuntienliikuntatoimen-voimavarat (hämtad 7.4.2019)
LeaderSuomi. 2020. Finansiering. https://www.leadersuomi.fi/sv/rahoitus/ (hämtad 8.7.2020)
Lipas liikuntapaikat.fi. 2019. Lipas-tietokanta. https://lipas.fi/tilastot (hämtad 2.4.2019)
Pargas Idrottsförening. 2020. https://pargasif.fi/ (hämtad 13.4.2020)
Pargas stad. 2020. Framsida. https://www.pargas.fi/sv/framsida (hämtad 30.6.2020)
Regionförvaltningsverket. 2019. Idrott och motion. http://www.avi.fi/sv/web/avi/liikunta
(Hämtad 29.4.2019)
Statistikcentralen. 2020. Nyckeltal för befolkningen efter område.
http://pxnet2.stat.fi/PXWeb/pxweb/sv/StatFin/StatFin__vrm__vaerak/statfin_vaerak_pxt_11ra.px/table/tableViewLayout1/ (hämtad 8.7.2020)
Undervisnings- och kulturministeriet. 2018 https://minedu.fi/sv/understoden/understod//asset_publisher/seuratoiminnan-kehittamistuki-seuratuki- (Hämtad 22.4.2019)
81

Undervisnings- och kulturministeriet. Idrott. 2018. https://minedu.fi/sv/idrott (Hämtad
7.4.2019)
Utbildningsstyrelsen http://www02.oph.fi/asiakkaat/rahoitus/rahjulk19/10_11_12_kuntien2019.pdf (hämtad 7.4.2019)
ÖVRIGA:
Capex Advisors. 2019. Selvitys liikuntapaikkarakentamisen valtionavustusten soveltuvuudesta
erilaisiin toteutus- ja rahoitusmalleihin. Presentation på Statens Idrottsråd 10.12.2019.
Capex Advisors och Krogerus. 2019. Selvitys liikuntapaikkarakentamisen valtionavustusten soveltuvuudesta erilaisiin toteutus- ja rahoitusmalleihin (14.6.2019). Bilaga till presentation på Statens
Idrottsråd 10.12.2019.
Regionförvaltningsverket. 2016. Beslut om statsbidrag 31.5.2016/beslutsnummer
LSAVI/3779/07.03.06/2015
Pargas stad 2015. Utlåtande om anläggningsprojekt för idrottsanläggning, PIF-Center.
22.12.2015.
Pargas stadsfullmäktige. 2018. Budget 2019 och ekonomiplan 2020-2021. Beslut 13.12.2018 §
140
Pargas stadsfullmäktige . 2015. Pargas Idrottsförening r.f:s anhållan om borgen. Beslut 29.9.2015
§ 73
Pargas stad – Fastighetsbolag Ab PIF-Center Kiinteistöyhtiö Oy. 2015. Hyresavtal 197/2015.
Pargas stad – Fastighetsbolag Ab PIF-Center Kiinteistöyhtiö Oy. 2017. Hyresavtal 20.1.2017.
Pargas stad – Fastighetsbolag Ab PIF-Center Kiinteistöyhtiö Oy. 2017. Ramavtal 27.1.2017.
Fastighetsbolag Ab PIF-Center Kiinteistöyhtiö Oy. 2015. Ansökan om statsbidrag 30.12.2015
Fastighetsbolag Ab PIF-Center Kiinteistöyhtiö Oy. 2017. Slutrapport för statsbidrag samt bilagor
30.6.2017.
Pargas Idrottsförening r.f. 2015. Anhållan om stadens borgensförbindelse. 10.8.2015
Pargas Idrottsförening r.f. 2016. Reglemente för PIF-Center fonden 26.11.2016.
Pargas Idrottsförening r.f. 2019. Utredning om PIF-Center fonden. 25.2.2019
82

Telefonsamtal 24.4.2019: Erja Metsäranta, byggnadsråd, Undervisnings- och kulturministeriet
Intervju 2.6.2020: Folke Lindström, initiativtagare till PIF-centerprojektet, tidigare ordförande
för Pargas Idrottsförening r.f. och för Fastighetsbolag Ab PIF-Center Kiinteistöyhtiö Oy
Intervju 9.6.2020: Lars Nummelin, projektchef och VD för Fastighetsbolag Ab PIF-Center
Kiinteistöyhtiö Oy
Intervju 9.6.2020: Andreas von Bergmann, ordförande för Pargas Idrottsförening r.f. och för
Fastighetsbolag Ab PIF-Center Kiinteistöyhtiö Oy
Intervju 30.6.2020: Mikael Enberg, fritidssekreterare med ansvar för idrott och kultur, Pargas
stad
Intervju 9.7.2020: Marie Rautio-Sipilä, överinspektör för idrottsväsendet, Regionförvaltningsverket i Sydvästra Finland

83

Bilaga
INTERVJUUNDERSÖKNINGEN: FRÅGOR TILL RESPONDENTERNA
1. Beskriv kort din/din organisations/bolags roll i projektet och varför ni kom med i projektet?
2. Hur har samarbetet fungerat? Vilka är de främsta samarbetspartnerna?
3. Vilken nytta har ni fått av att vara med?
4. Vilket ekonomiskt ansvar har ni, vilket har de andra parterna?
5. Vilken inverkan hade det statsbidrag ni fick? Skulle projektet ha genomförts utan?
6. Stadens insats?
7. Privata aktörers insats?
8. Finns det en långsiktighet med projektet? Om ja, varför? Om nej, varför inte?
9. Gjordes det en riskanalys för projektet för er del? Deltog ni i en riskanalys inom projektet?
10. Hur höll tidtabellen?
11. Vad skulle alternativet ha varit om ni inte kommit med i projektet?
12. Vilka fördelar ser du att ett dylikt samarbetsprojekt har?
13. Vilka nackdelar ser du att ett dylikt samarbetsprojekt har?
14. Vad är styrkan med PIF-Center?
15. Hur ser ni att PIF-Center i relation till kommunala idrottsanläggningar håller sig kostnadsmässigt ur brukarnas synvinkel?
16. Vilka möjliga hotbilder ser du för projektet i framtiden?
17. Var ser du PIF-Centers verksamhet om 10 år?
Därtill har jag via kompletterande frågor vidareutvecklat diskussionen kring centrala ämnen. Av
Regionförvaltningsverket ställdes därtill följande frågor:
-

Hur mycket statsbidrag har PIF-Center beviljats?

-

Projektets totala budget? Statsbidragets procentandel?

-

Varför fick PIF-Center statsbidrag?

-

Vad bidrog främst till det positiva beslutet?

-

Har projektet uppfyllt era förväntningar?

84

