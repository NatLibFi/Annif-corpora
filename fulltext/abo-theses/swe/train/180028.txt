Betydelsen av fysisk aktivitet för elevers inlärning
- klasslärare i Österbotten berättar

Felicia Willman

Avhandling för magisterexamen
Fakulteten för pedagogik och välfärdsstudier
Åbo Akademi
Vasa, 2020

Abstrakt
Författare

Årtal

Felicia Willman

2020

Arbetets titel

Betydelsen av fysisk aktivitet för elevers inlärning - klasslärare i Österbotten
berättar
Opublicerad avhandling för magisterexamen i pedagogik

Sidantal (tot.)

Vasa: Åbo Akademi. Fakulteten för pedagogik och välfärdsstudier.

55 (63)

Referat

Syftet med den här studien är att undersöka vilken betydelse fysisk aktivitet har för
elevers, i årskurs 1–6, inlärning enligt klasslärare i Österbotten. I den här
undersökningen beaktas all typ av fysisk aktivitet som sker under elevernas vardag,
det vill säga allt från allt från aktiv transport till ordnade träningar på fritiden. Ingen
särskiljning mellan kön har gjorts i den här studien. Syftet är dessutom att öka
medvetenheten kring fysisk aktivitet och dess betydelse för inlärningen.
För att uppnå studiens syfte har följande tre forskningsfrågor utformats:
1. Vilken betydelse anser klasslärare att fysisk aktivitet har för elevers inlärning?
2. Hurdan relation erfar klasslärare att det finns det mellan fysisk aktivitet och
skolprestationer?
3. Vilken typ av fysisk aktivitet anser klasslärare att främjar elevers inlärning?
I den här avhandlingen används en kvalitativ metod med narrativ drag.
Datainsamlingen har gjorts genom semistrukturerade intervjuer med fyra
klasslärare. Materialet som samlades in resulterade i fem narrativer.
Resultaten visar på att klasslärare i Österbotten anser att fysisk aktivitet har stor
betydelse för elevers inlärning. De elever som är fysiskt aktiva har lättare att ta till
sig kunskap och koncentrera sig. Vissa tycker att det är svårt att peka på att det
generellt eller exakt skulle vara den fysiska aktiviteten som påverkar
skolprestationerna eftersom det finns så många faktorer som spelar in. Många
anser att den fysiska aktiviteten ska innefatta pulshöjande moment och
koordinationsövningar. En del anser att den fysiska aktiviteten bör ha en viss
varaktighet för att ha någon inverkan. Gruppaktiviteter där man socialiserar sig
samtidigt som man rör på sig lyfts också fram som viktiga för elevers inlärning.
I den här undersökningen handlar det inte om att generalisera resultaten utan
snarare om att ge en röst åt lärarna i det aktuella sammanhanget. För att kunna
generalisera resultatet behöver en mer omfattande undersökning göras.
Sökord

fysisk aktivitet, inlärning, skolframgång, physical activity, learning, study
achievement, fyysinen aktiivisuus, oppiminen, oppimenestys

Innehåll
1 Inledning .................................................................................................................. 1
1.1

Bakgrund ....................................................................................................... 1

1.2

Syfte............................................................................................................... 5

1.1

Disposition..................................................................................................... 6

2 Teori ......................................................................................................................... 7
2.1 Fysisk aktivitet ................................................................................................... 7
2.2 Inlärning ........................................................................................................... 12
2.3 Styrdokument ................................................................................................... 15
3 Metod ...................................................................................................................... 17
3.1 Ansats och problemformulering ....................................................................... 17
3.2 Syfte och forskningsfrågor ............................................................................... 19
3.3 Metod................................................................................................................ 19
3.4 Genomförande .................................................................................................. 24
3.5 Reliabilitet, validitet och etik ........................................................................... 26
4 Resultat .................................................................................................................. 29
4.1 Klasslärarnas berättelser ................................................................................... 29
4.2 Sammanfattning................................................................................................ 42
5 Sammanfattande diskussion................................................................................. 45
5.1 Resultat ............................................................................................................. 45
5.2 Metod................................................................................................................ 47
5.3 Slutsatser .......................................................................................................... 49
5.4 Förslag till fortsatt forskning ............................................................................ 50
Litteratur .................................................................................................................. 51

Bilagor
Bilaga 1: Inbjudan till intervju
Bilaga 2: Intervjuguide

Tabeller
Tabell 1 Centralt innehåll i de olika narrativerna.........................................................44

1 Inledning
I det inledande kapitlet presenteras studiens bakgrund och valet av tema. Studiens
aktualitet lyfts fram tillsammans med kopplingen till samhället. Studiens syfte och
forskningsfrågor redogörs också i det här kapitlet. Det här kapitlet avslutas med en
presentation av avhandlingens disposition.

1.1 Bakgrund
I den senaste läroplanen, Grunderna för läroplanen för den grundläggande
utbildningen (i fortsättningen används förkortningen LP 2014), som togs i bruk år
2016, beskrivs att i en ”lärande organisation” förväntas man inse att fysisk aktivitet
har betydelse för lärandet och att en stillasittande livsstil bör förebyggas
(Utbildningsstyrelsen, 2014, s. 25). Läroplanen, de nationella skolornas styrdokument,
poängterar att fysisk aktivitet har betydelse för elevers inlärning. LP 2014 ställer även
krav på att skolorna ska förebygga en stillasittande livsstil. Skolorna ska framför allt
se till att eleverna är fysiskt aktiva under skoldagen, men också inspirera till en fysiskt
aktiv fritid.
Inte bara i läroplanen betonas det här aktuella ämnet. Undervisnings- och
kulturministeriet och UKK-institutet, forsknings- och expert centra inom hälsa och
motion, har gjort undersökningar gällande fysisk aktivitet och fysisk kondition i olika
åldrar. UKK-institutets rapport visar att mängden fysisk aktivitet per dag minskar med
åldern. Barn i nioårsåldern är fysiskt inaktiva nästan hälften av den vakna tiden per
dag medan barn eller ungdomar i trettonårsåldern är stillasittande närmare sextio
procent av den vakna tiden per dag. Fysisk aktivitet bland barn och unga har även
minskat i samtliga åldersgrupper. (Husu, Sievänen, Tokola, Suni, Vähä-Ypyä,
Mänttäri, Vasankari, 2018, s. 45.) Faktumet att barn och unga idag blir allt mer
stillasittande ökar relevansen för den här studien. Fysisk aktivitet, under och utanför
skoltid, motiveras genom att visa på vilka effekter fysisk aktivitet har på barn och
ungas inlärning.
1

Temat fysisk aktivitet och lärande, men också sambandet mellan dem, diskuteras även
flitigt i olika tidningsartiklar och på sociala medier. I Hufvudstadsbladet (2018) skriver
Sebastian Backman om resultaten i UKK-institutets rapport. Rapporten visade att barn
och unga rör på sig mera på vardagar än under helger. I rapporten framkom även att
de barn som inte rör på sig utanför skoltiden löper betydligt större risk att drabbas av
hälsorelaterade problem orsakade av en inaktiv livsstil. Utöver de hälsorelaterade
problem som kan uppstå för en person som har en inaktiv livsstil kan dessutom
inlärningen och koncentrationsförmågan påverkas negativt av fysisk inaktivitet.
Turpeinen och Hakamäki (2018, s. 34) skriver i Undervisnings- och kulturministeriets
rapport dessutom att fysisk inaktivitet inte bara påverkar hälsan och välmåendet hos
barn och unga utan också lärandet och skolframgången.
Den försämrade fysiska konditionen och otillräckliga fysiska aktiviteten hos barn och
unga har väckt oro över vilka konsekvenser ett stillasittande levnadssätt och försämrad
fysisk kondition har inte enbart på barns och ungas hälsa, utan också på deras lärande
och skolframgång. Den större mängden fysisk aktivitet och den goda uthålligheten har
i tidigare undersökningar förknippats med bättre kognitiv funktion och läranderesultat.
(Turpeinen & Hakamäki, 2018, s. 34.)

Rapporten klargör att det finns en koppling mellan fysisk aktivitet och inlärning eller
skolframgång. Kognitiva funktioner främjas inte bara under själva aktiviteten utan
även efter att fysisk aktivitet genomförts. I det här sammanhanget kan man reflektera
över den fysiska aktivitetens intensitet och varaktighet som två faktorer som påverkar
främjande av hälsa och inlärning.
Särskilt inom matematiska ämnen visar tidigare forskning visar att fysisk aktivitet har
en positiv inverkan på barn och ungas skolframgång. Deltagande i idrottsföreningars
träningar har också visat sig ha positiv inverkan på skolframgång. Det bör observeras
att i de undersökningar där fysisk aktivitet tillsatts under skoldagen så har tiden till så
kallad akademisk inlärning minskat, men det här har trots allt inte försämrat elevernas
resultat snarare tvärtom. (Utbildningsstyrelsen, 2012, s. 5.) Utbildningsstyrelsen
rapporterar (2012, s. 5–6) att fysisk aktivitet påverkar barn och ungas kognitiva
funktioner så som minne, koncentrationsförmåga och allmän informationshantering
samt problemlösning.

2

Uthållighets- och konditionsträning har visat sig ha positiv effekt på barn och ungas
minne och funktionsförmåga. Styrke- och muskelträning har inga bevisade effekter på
kognitiva funktioner. Kopplingarna mellan fysisk aktivitet och kognitiva funktioner
kan hjälpa till att förklara sambandet mellan fysisk aktivitet och inlärning eller
skolprestationer. (Utbildningsstyrelsen, 2012, s. 5.) En uppmuntrande lärmiljö fri från
kränkningar där eleverna känner trygghet och ansvar främjar elevernas
kunskapsutveckling. Utöver en trygg och god lärmiljö är det viktigt att eleverna är i
god fysisk och psykisk form. (Ericsson, 2005, s. 1.) Att främja den fysiska aktiviteten
hos eleverna hör till skolornas kunskapsuppdrag (Ericsson, 2005, s. 3). Det är viktigt
att bedriva forskning på området fysisk aktivitet och inlärning för att öka elevers och
lärares förståelse för sambandet mellan fysisk aktivitet och inlärning (Ericsson, 2005,
s. 2).

Definitioner och begrepp
Nedan definieras kort några, för den här avhandlingen, centrala begrepp. Begreppen
förekommer även senare i avhandlingen och förklaras där mer ingående eller i sitt
sammanhang. Definitionerna är hämtade från Nationalencyklopedin (2020).
Fysisk aktivitet. All typ av kroppslig rörelse. Nödvändigt för att upprätthålla en normal
funktionsförmåga.
Fysisk inaktivitet. Stillasittande där ingen kroppslig rörelse sker.
Inlärning. En process som sker hos människor där upplevelser och erfarenheter
påverkar och ändrar beteendet. Processen sker ofta i samspel med omvärlden.
Kognitiva funktioner. Till kognitiva funktioner räknas bland annat minne,
problemlösning, uppmärksamhet, resonerande och begreppsbildning.
Exekutiva funktioner. Styr människans behandling av information och bestämmer vad
som sker med den information som redan finns.
Skolprestationer. Elevens prestationer i skolan. Det kan bland annat handla om
aktivitet på lektioner, betyg eller testresultat.
Formativ bedömning. Kunskapsbedömning som är en del av inlärningsprocessen.
Beskriver styrkor och svagheter i individens aktuella arbete.
3

Summativ bedömning. Sker i efterhand som en form av sammanfattande kontroll.
Undersöker vad individen har lärt sig.

Tidigare forskning
I en studie konstateras att barn har behov av att röra på sig och att de genom rörelse
och fysisk aktivitet kan lära sig och ta till sig akademiska koncept och medvetenhet
om omgivningen. I det här fallet handlar det inte bara om fysisk aktivitet som sker på
skoltid utan om all fysisk aktivitet som eleverna genomför under sin vakna tid. I
samma studie som nämndes ovan poängteras också att lärarna bemöter elevernas
behov av att röra på sig genom att se till att använda sig av undervisningsmetoder som
inkluderar fysisk aktivitet. Undervisningsmetoder som inkluderar fysisk aktivitet
används också för att de stöder elevernas inlärning och förmåga att koncentrera sig.
(Gehris, Gooze & Whitaker, 2015, s. 122–125.)
I en studie på hur två olika träningsinterventioner påverkar barns kognition gjord av
Tomporowski, MCullic, Pendleton och Pesce (2015) framkom att både kvalitativa och
kvantitativa typer av träning förbättrar kognitiva processer. Studien visade dessutom
att det fanns en tydlig koppling mellan fysisk aktivitet och kognition. All typ av fysisk
aktivitet är fördelaktig för hälsan, men för inlärning har det visat sig att fysisk aktivitet
i form av konditionsträning har bäst effekt på inlärningen (Eriksson, 2017, s. 74–75).
Tidigare forskning har gjorts på relationen mellan fysisk aktivitet och inlärning, men
endast opublicerade pro gradu-avhandlingar har gjorts på vilken betydelse fysisk
aktivitet har för inlärningen enligt lärare. Av de avhandlingar som tidigare har gjorts
på ämnet är de flesta gjorda i Sverige och undersöker både klasslärares och
ämneslärares uppfattning. Det faktum att få studier på just klasslärares erfarenheter av
betydelsen av fysisk aktivitet för inlärningen har gjorts i Finland ökar relevansen för
den här undersökningen.
I den här studien har jag valt att inkludera både den fysiska aktivitet som elever
genomför under skoldagen och den fysiska aktivitet som sker på fritiden. Med andra
ord inkluderas all fysisk aktivitet som elever genomför under sin vakna tid. Det är
relevant att beakta all typ av fysisk aktivitet under hela dagen eftersom en del elever
endast rör på sig under skoldagen, en del elever rör på sig mest under sin fritid, en del
4

elever rör på sig både under skoldagen och på fritiden medan en del elever nästan inte
rör på sig alls. Elevernas rörelsemönster ser med andra ord olika ut under dagen och
därför stöds studiens syfte av att inkludera fysisk aktivitet under hela den vakna tiden.
Jag har själv alltid idrottat och varit fysiskt aktiv både i skolan och på min fritid,
samtidigt som jag presterat väl och tyckt om att lära mig. Intresset för hur fysisk
aktivitet kan kopplas till inlärning har således växt fram ur mina egna upplevelser och
erfarenheter. I min kandidatavhandling undersökte jag genom en litteraturstudie hur
fysisk aktivitet påverkar elevers inlärning, vilket väckte mitt intresse för att ta reda på
hur lärare upplever att fysisk aktivitet påverkar elevernas inlärning.
Temat är viktigt att undersöka eftersom lärares upplevelse av hur fysisk aktivitet
påverkar inlärningen ofta har betydelse för hur ofta lärare väljer att implementera
fysisk aktivitet i undervisningen och under skoldagen. En lärare som inte upplever att
fysisk aktivitet påverkar elevernas inlärning kommer högst troligen inte heller att
prioritera fysisk aktivitet i sin undervisning, åtminstone inte av anledningen att främja
inlärningen. Fysisk aktivitet och inlärning är ständigt aktuella ämnen, särskilt i dagens
allt mer stillasittande samhälle. Genom att ta reda på lärares erfarenhet av hurdan effekt
fysisk aktivitet har på inlärningen, kan en fysiskt aktiv livsstil förespråkas inte bara ur
ett hälsoperspektiv. Lärarna spenderar stor del av sina vardagar tillsammans med sina
elever och de har också inblick i elevernas inlärning. Lärarna följer ständigt med
elevernas kunskapsutveckling och utvärderar deras lärande. Genom observation av
eleverna i undervisningen och genom prov och olika uppgifter kan läraren följa med
elevernas inlärningsprocess och kunskapsnivå. Genom att använda sig av olika
undervisningsmetoder och en varierad undervisning kan läraren få en bild av hur
dennes elever lär sig bäst. Således är det relevant att intervjua lärare när det gäller
kopplingen mellan fysisk aktivitet och inlärning. Det är dock viktigt att komma ihåg
att läraren inte kan se vad som sker inuti eleven. Läraren vet att eleven lärt sig men
inte alltid helt säkert hur inlärningen har skett rent fysiologiskt.

1.2 Syfte
Syftet med den här studien är att undersöka vilken betydelse fysisk aktivitet har för
elevers, i årskurs 1–6, inlärning enligt klasslärare i Österbotten. I den här
undersökningen beaktas all typ av fysisk aktivitet som sker under elevernas vardag,
5

det vill säga allt från allt från aktiv transport till ordnade träningar på fritiden. Ingen
särskiljning mellan kön har gjorts i den här studien.
Den här undersökningen strävar även till att visa på hur yrkesverksamma klasslärare
erfar att fysisk aktivitet bidrar till elevernas inlärning. Genom den här undersökningen
lyfts vikten av fysisk aktivitet, inte bara för hälsan, fram. Undersökningen visar
dessutom på hur viktigt fysisk aktivitet är för inlärningen. Syftet är dessutom att öka
medvetenheten kring fysisk aktivitet och dess betydelse för inlärningen. Studien lyfter
fram röster som finns bland de klasslärare som deltagit i studien kring just ämnet fysisk
aktivitet och dess betydelse för elevers inlärning.

1.1 Disposition
Den här magisteravhandlingen är indelad i fem kapitel. I det första kapitlet presenteras
bakgrunden till undersökningen, vad som forskats tidigare på området och
undersökningens syfte och forskningsfrågor. I avhandlingens andra kapitel redogörs
för den teoretiska bakgrunden, som är uppdelad i tre delar: fysisk aktivitet, inlärning
och läroplanen. Det tredje kapitlet, eller metodkapitlet, tar upp forskningsmetoden,
datainsamling, genomförande, tillförlitlighet, trovärdighet och etik kring den utförda
studien. I det fjärde kapitlet presenteras studiens resultat. Det femte och avslutande
kapitlet presenterar resultatdiskussion, metoddiskussion, slutsatser och förslag på
fortsatt forskning.

6

2 Teori
I teorikapitlet presenteras tre delområden som tillsammans utgör den teoretiska
bakgrunden. Först presenteras fysisk aktivitet, definitioner på fysisk aktivitet och
rekommendationer. Där efter presenteras inlärning tillsammans med skolprestationer.
Till sist redogörs vad den aktuella läroplanen säger om fysisk aktivitet och inlärning.

2.1 Fysisk aktivitet
I det här avsnittet tas de fysiologiska definitionerna på fysisk aktivitet upp. Med andra
ord presenteras här vad som händer med och i kroppen när människan är fysiskt aktiv.
Definitionerna på fysisk aktivitet tas upp för att visa på vad fysisk aktivitet är och dess
relevans när det kommer till inlärning.
World Health Organization, eller Världshälsoorganisationen på svenska, definierar
fysisk aktivitet som all kroppslig rörelse som orsakas av skelettmusklerna där energi
förbrukas, här inkluderas aktiviteter som utförs under arbetet, under lek,
hushållssysslor i hemmet, resor och fritidsaktiviteter. (Världshälsoorganisationen,
2018). Fysisk aktivitet är med ord all typ av kroppslig rörelse som människan utför
under sin vakna tid. Fysisk aktivitet bland barn kan exempelvis handla om lek, idrott,
städning eller transport.
Fysisk aktivitet definieras enligt författarna Caspersen, Powell och Christenson (1985,
s. 126) som all slags kroppslig rörelse där skelettmusklerna aktiveras och energi avges.
Alla är någon gång och i någon mån fysiskt aktiva, men mängden fysisk aktivitet och
hur mycket energi som förbrukas varierar från person till person. Fysisk aktivitet kan
delas in i olika kategorier enligt tidpunkt när den utförs, varaktighet eller intensitet.
Hälsoeffekterna av fysisk aktivitet är olika beroende på hurdan fysisk aktivitet som
genomförts med tanke på tid och intensitet. Träning är sådan fysisk aktivitet som är
planerad, strukturerad, upprepad och målmedveten i syftet att förbättra eller
upprätthålla fysisk funktionsförmåga (Casperen et al., 1985, s. 127–128.)
Fysisk aktivitet definieras som ”all aktivitet som ökar musklernas viljestyrda
energiförbrukning” (Utbildningsstyrelsen, 2012, s. 4). Fysisk aktivitet handlar alltså
om att förbruka energi genom att röra på sig. Ju längre tid den fysiska aktiviteten pågår
desto mer energi förbrukas. Aktivitetens intensitet påverkar också hur mycket energi
7

som kroppen förbrukar under aktiviteten. Till fysisk aktivitet räknas med andra ord all
typ av rörelse som ger ökad energiförbrukning, det vill säga allt från att till exempel
rensa i trädgården till tuffa intervallpass. Motsatsen till fysisk aktivitet kan sägas vara
fysisk inaktivitet. Fysisk inaktivitet kan definieras som avsaknad av rörelse, alltså att
sitta, ligga eller stå. Den energiförbrukning människan har i vila är den samma som
vid fysisk inaktivitet. (Faskunger, 2013, s. 21.)
Stillasittande eller fysisk inaktivitet definieras här som tiden då en person inte rör på
sig alls, det vill säga att den till exempel sover eller sitter. Till den totala fysiska
aktiviteten räknas de rörelser som en person utför som gör att energiförbrukningen är
högre jämfört med då personen är stillasittande, alltså fysiskt inaktiv. Inte all rörelse
och aktivitet inom den totala fysiska aktiviteten är hälsofrämjande, utan det krävs att
aktiviteten är på en viss intensitetsnivå. Hälsofrämjande fysisk aktivitet är därför en
egen kategori inom den totala aktiviteten, som innefattar rörelse som har en måttlig
eller hög intensitet. Till fysisk aktivitet hör också motion och idrott, det vill säga
strukturerad aktivitet som ofta är på en högre intensitetsnivå. (Faskunger, 2013, s. 17.)
Definitionen av fysisk aktivitet har sett ungefär lika ut under en lång tid, vilket kan
konstateras genom att jämföra källorna ovan från 1985 och fram till 2013. Jag har valt
att ta med källor från olika årtionden av just den anledningen att jag vill visa på att
själva definitionen av fysisk aktivitet inte har ändrats markant på många år.
Vad händer i hjärnan vid fysisk aktivitet? Fysisk aktivitet påverkar inte bara kroppen
och energiförbrukningen utan även hjärnan. Vid fysisk aktivitet ökar hjärnans volym
och aktivitet. Hjärnans aktivitet ökar särskilt vad gäller de områden som justerar
minnet och exekutiva funktioner, systemet som reglerar kognitiva processer.
(Utbildningsstyrelsen, 2012, s. 8). När barn är fysiskt aktiva genom motoriska rörelser
utvecklas barnens funktionsmönster och många funktioner kan verka och agera
samtidigt utan att störa varandra. Hjärnans neuropsykologiska och neurofysiologiska
processer styr de här funktionerna. Genom rörelse får barnen erfarenhet av att röra på
sig samtidigt som de tränar på att utföra flera funktioner under tiden, så som att fatta
beslut, tänka och ta emot intryck. (Grindberg, Langlo Jagtøien, 2000, s. 58.)

8

Begreppsdefinitioner
Fysiologiskt definieras

fysisk aktivitet som ”all kroppsrörelse som ökar

energiförbrukningen utöver den energiförbrukning vi har i vila” (Mattson, Jansson &
Hagströmer, 2016, s. 1). Fysisk aktivitet kan ske under organiserade former men också
helt fritt exempelvis i hemmet, på fritiden, i och med transport, i skolan eller på arbetet.
Fysisk inaktivitet däremot definieras som avsaknad av kroppsrörelse, så som
stillasittande, liggande och stående. Vid fysisk inaktivitet är energiförbrukningen nära
den förbrukning som vi har vid vila. (Mattson et al., 2016, s. 1.)
Det är frågan om aerob fysisk aktivitet när processer som förbrukar syre täcker
energibehovet. Den här typen av fysisk aktivitet är den mest vanliga formen av fysisk
aktivitet. Vid utförandet av aerob fysisk aktivitet kan intensiteten vara låg, måttlig eller
hög. Konditionsträning innebär fysisk aktivitet med syftet att bibehålla eller utveckla
konditionen. Här gäller det samma för intensiteten som för aerob fysisk aktivitet, det
vill säga att den kan vara låg, måttlig eller hög. Styrketräning, eller muskelstärkande
fysisk aktivitet, är sådana former av fysisk aktivitet där syftet i första hand är att
bibehålla eller utöka muskelstyrkan. Här kan man sträva till muskelstyrka av olika
karaktär, exempelvis explosivitet, kraft eller uthållighet. (Mattson et al., 2016, s. 2.)
Intensitet är ett begrepp som används för att mäta hur ansträngande den fysiska
aktiviteten är. Intensitet delas in i absolut intensitet och relativ intensitet. Absolut
intensitet är det fysiska arbetets krav och har alltså inget att göra med personers
kapacitet. Relativ intensitet är däremot kopplad till individens maximala kapacitet och
kan vid aerob fysisk aktivitet sägas vara procent av maxpulsen hos en individ. Relativa
intensitetsmått är låg, måttlig och hög intensitet. Vid fysisk aktivitet som till
intensiteten är måttlig sker en märkbar ökning av andning och puls. Hög intensitet
leder till en markant ökning av andning och puls. Mycket hög intensitet leder nästintill
maximal puls och andning samtidigt som det ger anaerob energianvändning. (Mattson
et al., 2016, s. 3.)
Sambandet mellan fysisk aktivitet och hälsa är ett så kallat dos-respons-samband,
vilket innebär att hälsan påverkas av den mängd fysisk aktivitet som utförs. För att
uppnå mest gynnsamma effekt av den fysiska aktiviteten krävs förståelse för dosen
samt hur den kan varieras. Dosen fungerar som ett mått på energiförbrukningen eller
9

på musklernas belastning. Energiförbrukningen anges i MET, metabol ekvivalent, och
vid vila motsvarar energiförbrukningen 1 MET. Vid rask promenad är
energiförbrukningen fyra gånger större än i vila, det vill säga att energiförbrukningen
vid rask promenad kan anges som 4 MET. 1 MET innebär ungefär en
energiförbrukning på 1 kilokalori per kilo kroppsvikt och timme. (Mattson et al., 2016,
s. 4.)
I den här avhandlingen fungerar WHO:s definition på fysisk aktivitet som
utgångspunkt. I själva undersökningen handlar den fysiska aktiviteten om såväl ledd
idrott och rörelse som spontanidrott, lek och rörelse. I den här undersökningen
inkluderas all typ av fysisk aktivitet, det vill säga såväl aerob fysisk aktivitet som
anaerob fysisk aktivitet av olika intensitet. Den fysiska aktiviteten som beaktas i den
här studien ska med andra ord överstiga 1 MET.

Rekommendationer
Fysisk aktivitet är inte bara bra för inlärningen och koncentrationen utan de fördelar
som de flesta först kommer att tänka på med fysisk aktivitet är oftast hälsofördelarna.
Hälsan hos oss människor främjas och sjukdomar förebyggs med fysisk aktivitet. Med
tanke på de hälsofördelar som fysisk aktivitet ger har Undervisnings- och
kulturministeriet tagit fram rekommendationer för fysisk aktivitet.
Undervisningsministeriet (2008, s. 16–17) har tagit fram rekommendationer för fysisk
aktivitet för barn i skolåldern och i sin publikation ”Fyysisen aktiivisuuden suositus
kouluikäisille 7–18-vuotialle” lyfts dessa fram. Rekommendationerna för ungdomar
och vuxna är att röra på sig mångsidigt och regelbundet. Rekommendationerna anger
den lägsta nivå för fysisk aktivitet ur ett hälsoperspektiv. Flera hälsofördelar med
fysisk aktivitet uppnås genom att röra på sig mer än vad rekommendationerna anger,
förstås till en viss mängd eller intensitet. Skolelever i åldern sju till aderton år ska
enligt motionsrekommendationerna röra på sig minst en till två timmar per dag, se
figur 1. Den fysiska aktiviteten ska vara mångsidig anpassad till barnets eller den ungas
ålder. Ytterligare rekommenderas att barn och unga i den här åldern inte ska sitta stilla
längre än två timmar i sträck.
För sjuåringar rekommenderas daglig fysisk aktivitet i minst två timmar, medan
rekommendationen för adertonåringar är minst en timme fysisk aktivitet per dag för
10

att motverka de hälsoproblem som stillasittande kan leda till. Rekommendationerna
anger minimimängden fysisk aktivitet. Det är alltså fördelaktigt att röra på sig mera än
vad dessa rekommendationer anger. Den fysiska aktiviteten blir för mycket när den är
för ensidig och sliter för mycket på kroppen och hälsan. Det viktiga oberoende av
ålder, men särskilt för barn och unga, är att se till att vara fysiskt aktiv varje dag.
Effekterna av fysisk aktivitet går inte att lagra, vilket betyder att det därför är särskilt
viktigt att den fysiska aktiviteten är kontinuerlig. Genom att prova på och
experimentera lär sig barn och unga och därför behöver de få tillräckligt med tid och
möjlighet till att både lära sig att röra sig och att lära sig genom att röra på sig.
(Utbildningsministeriet, 2008, s. 18.)
Tretton- till adertonåringar ska enligt rekommendationerna röra på sig minst en till en
och en halv timme om dagen. Den dagliga fysiska aktiviteten ska för den här
åldersgruppen dessutom bestå av flera, minst tio minuter långa, perioder av rask fysisk
aktivitet. Rask fysisk aktivitet innebär att pulsen stiger och andningsfrekvensen ökar.
Den fysiska aktiviteten ska också till viss del vara ansträngande och av högre intensitet
än rask fysiska aktivitet. (Utbildningsministeriet, 2008, s. 19–29.)
Rekommendationerna för fysisk aktivitet kan konstateras vara lite olika beroende på
åldersgrupp. Huvudpoängen med att rekommendationer för fysisk aktivitet finns är att
ge riktlinjer för hur mycket fysisk aktivitet som minst krävs för att upprätthålla hälsa.
Rekommendationerna får gärna överstigas men man behöver också komma ihåg att
vad gäller fysisk aktivitet så behöver det finnas en balans mellan aktivitet och vila. För
mycket fysisk aktivitet i kombination med för lite vila är inte bra för kroppen sett ur
ett långsiktigt hälsoperspektiv. Det centrala i samtliga rekommendationer för fysisk
aktivitet är att den fysiska aktiviteten ska vara regelbunden. Det finns färre
hälsofördelar i att springa ett maraton en gång i året men resten av dagarna ligga på
soffan än i att röra på sig tjugo minuter varje dag. Den fysiska aktiviteten kan med
fördel göras utomhus för att samtidigt få frisk luft, vilket gynnar både kroppen och
hjärnan.

11

Hälsoteorier
Fysisk aktivitet förknippas kanske mest med hälsa och välmående. Fysisk aktivitet har
flera goda effekter på hälsan. Individens helhetshälsa, där psykisk, fysisk och social
hälsa ingår, främjas av att individen rör på sig och är aktiv. Fysisk aktivitet minskar
risken för att dö i förtid. Människans metabolism ökar av fysisk aktivitet, samtidigt
som musklerna stärks och andningsmuskulaturens kapacitet höjs. Skelettet stärks
också av fysisk aktivitet. Hjärtat, kärlen och nervsystemet påverkas positivt av fysisk
aktivitet i och med att bland annat blodtrycket sänks och funktionsförmågan förbättras.
(World Health Organization, 2018, s. 14–16.)
Den psykiska hälsan påverkas också av fysisk aktivitet. Regelbunden fysisk aktivitet
ökar det psykiska välbefinnandet och minskar stressnivåerna. Precis som med andra
faktorer som påverkar hälsan är det också här viktigt att poängtera att den fysiska
aktiviteten inte får gå över styr eller bli för mycket, eftersom den då gör mer skada än
nytta. Fysisk inaktivitet ökar risken för både fysiska och psykiska sjukdomar. Under
fysisk aktivitet och rörelse sker en hel del olika hormonförändringar i kroppen. Genom
fysisk aktivitet får människan träffa och interagera med andra människor, vilket
främjar hennes sociala hälsa. (World Health Organization, 2018, s. 14–18.)

2.2 Inlärning
Inlärning sker hela tiden, inte bara i skolan eller i skolsammanhang. Både vuxna och
barn lär sig ständigt utan att alltid tänka på det. Inlärning handlar inte bara om att lära
sig nya språk eller invecklad ekvationslösning, utan inlärning sker också omedvetet
och inte bara i hjärnan utan också i musklerna. Det finns olika metoder för inlärning
och den inlärningsmetod som fungerar för en elev behöver inte fungera för en annan.
Inlärning kan definieras utgående från vissa särskilda drag. För det första resulterar
inlärning i beteendeförändring. Övning eller träning resulterar i inlärning. Bestående
förändringar uppstår i många fall av just inlärning. Det brukar sägas att har en person
en gång lärt sig cykla så kan hen det för resten av livet. Inlärning är inte det samma
som prestation, men inlärning påverkar ofta prestationer. Till skillnad från prestationer
så går det inte direkt att iaktta inlärning. (Mednick, 1967, s. 29–30.)
Det finns flera olika teorier om inlärning och således också flera olika definitioner på
begreppet. Inlärning kan definieras som en beteende- eller kunskapsförändring, som
12

ett resultat av erfarenheter eller att man tagit del av viss kunskap. (Mednick, 1967, s.
9). Inlärning kan ske med vad man kallar ”klassisk betingning”. Klassisk betingning
undersöktes först av den ryske psykologen Ivan Pavlov. Metoden innebär att
”upprepad hopkoppling av en neutral stimulus med en stimulus, som undantagslöst
utlöser en respons till dess att den neutrala stimulus ensam utlöser responsen.”
(Mednick, 1967, s. 10.) Den klassiska betingningen kan endast användas i sådana fall
där respons inträffar utan några undantag. (Mednick, 1967, s. 11). Det är frågan om att
upprepa ett visst beteende eller mönster som leder till en viss reaktion eller förståelse.
När beteendet är tillräckligt inarbetat sker tillslut reaktionen eller förståelsen
automatiskt. Klassisk betingning är bara en av många teorier gällande inlärning.
Förbättring av de motoriska färdigheterna leder till ökad tillit till sig själv, vilket i sin
tur främjar individens förutsättningar för uppmärksamhet och lärande. När barn och
unga regelbundet och upprepat tränar och rör på sig automatiseras grundläggande
motoriska färdigheter, vilket leder till att dessa inte kräver lika mycket kognitiv
kontroll som tidigare. Den här så kallade urkopplingen av tankarna på regleringar av
handlingar har ett märkbart pedagogiskt värde, eftersom stor del av hjärnans
uppmärksamhet och kognitiva resurser frigörs, vilket i sin tur främjar förutsättningarna
för uppmärksamhet och lärande. (Eriksson, 2007, s. 112–115.) Fysisk aktivitet i sig
påverkar och sätter igång processer i hjärnan som i sin tur gynnar inlärningen. Ökad
koncentration och uppmärksamhet är exempel på sådana faktorer som gynnas av fysisk
aktivitet och som främjar inlärningen.

Skolprestationer
Med skolprestationer menas ofta hur väl en elev presterar i skolan, det vill säga elevens
provresultat och aktivitet under lektioner. Till skolprestationer kan även räknas vitsord
i olika ämnen och betygen som helhet. Skolprestationer kan mätas på olika sätt. Genom
olika typer av bedömning och utvärderingar mäter man skolprestationerna. De olika
typerna av bedömning kan vara bland annat formativ eller summativ bedömning. Det
man egentligen mäter med de här olika typerna av bedömning är elevens lärande och
kunskap om ett visst ämne eller tema. (Utbildningsstyrelsen, 2014, s. 51–52.) I den
här studien avser begreppet skolprestationer elevers provresultat och aktivitet under
lektionerna.

13

Det har visat sig finnas ett positivt samband mellan ökad mängd fysisk aktivitet och
skolframgång. Interventioner för att öka den fysiska aktiviteten bland skolelever har
resulterat i bättre skolprestationer och bättre beteende bland eleverna. Ökad mängd
fysisk aktivitet i skolan har positiva effekter på elevernas koncentration och inlärning.
(Käll et al., 2013, s. 476.) Lämpliga lärandestrategier tillsammans med en god fysisk
kondition främjar inlärningen hos elever med särskilda svårigheter i vissa ämnen
(Raine et al., 2013, s. 5). Redan ett tillfälle av fysisk aktivitet har visat sig främja de
exekutiva funktionerna. Systematisk träning under en längre tid är således inte
nödvändigt för att förbättra prestationerna i uppgifter där just dessa funktioner
används. (Barenberg et al., 2011, s. 211; Eriksson, 2017, s. 72.)

Kognitiva funktioner och exekutiva funktioner
Kognitiva funktioner är det som gör att människan kan tolka, förstå och komma ihåg
information som vi tar in via våra olika sinnen. Dessa funktioner ser också till att
människan kan använda informationen till problemlösning och liknande. Kognitiv
förmåga eller intellektuell förmåga handlar om den psykiska funktion som innebär att
ta in information, återge och minnas men även att på olika sätt bearbeta information
som tas in. De kognitiva funktionerna kan konstateras ske i hjärnan men det är via
sinnena som informationen tas upp. (Psykologiguiden, [u.å.].)
Exekutiva funktioner sker i hjärnans exekutiva system och kontrollerar bland annat
”målstyrd” hantering av problem och uppgifter som människan utmanas med. Således
kan det förstås att de exekutiva förmågorna är viktiga vid inlärning och
problemlösning. Huruvida inlärningen och problemlösningen fungerar syns senare
konkret på skolprestationerna. (Psykologiguiden, [u.å.].) Kognitiva och exekutiva
funktioner är båda grundpelare i inlärningsprocessen. Det är tack vare dessa
komplicerade funktioner som människan kan komma ihåg och bearbeta information.
De exekutiva funktionerna tillsammans med de kognitiva funktionerna i hjärnan bidrar
till att människan kan lära sig, ta till sig och bearbeta kunskap. Dessa funktioner
tillsammans med de olika sinnena, musklerna och nerverna möjliggör inlärning.
Kognitiva och exekutiva funktioner är en del av det komplexa system som gör
inlärning möjlig.

14

2.3 Styrdokument
I LP 2014 beskrivs fysisk aktivitet som ett arbetssätt som främjar glädjen i lärandet
och samtidigt främjar insikter och kreativt tänkande. I läroämnet gymnastik tas förstås
fysisk aktivitet upp som ett nyckelbegrepp för alla åldrar. I målen för
gymnastikundervisningen i årskurserna sju till nio, M12, anges att läraren ska hjälpa
eleverna att förstå vikten av fysisk aktivitet och en livsstil inriktad på motion för att
främja det totala välbefinnandet. (Utbildningsstyrelsen, 2014, s. 19, 160, 504.)
Det psykiska välmåendet påverkar också inlärningen. I läroplanen fastställs att motion
och gemensamma aktiviteter som gynnar den psykiska hälsan ska vara en del av varje
skoldag. Genom att stärka det psykiska välbefinnandet hos eleverna främjas således
också deras inlärning. I LP 2014 betonas dessutom att man i en ”lärande organisation”
förväntas inse att fysisk aktivitet har betydelse för lärandet och att en stillasittande
livsstil bör förebyggas (Utbildningsstyrelsen, 2014, s. 25.)
Det är inte bara i läroplansgrunderna som fysisk aktivitet tas upp. I lagar kopplade till
både skola och fritid finns bestämmelser om fysisk aktivitet och dess möjligheter och
förverkligande bland medborgarna. Det finns med andra ord flera nationella
styrdokument som poängterar, mer eller mindre direkt, vikten av att röra på sig och
vara fysiskt aktiv. Med tanke på att fysisk aktivitet också tas upp i skolsammanhang
och i styrdokument kopplade till skolan kan konstateras att fysisk aktivitet inte bara är
av betydelse för hälsofördelarna som ofta medförs utan också för dess påverkan på
inlärningen och elevernas kognitiva funktioner.
Idrottslagen (390/2015) har som syfte att främja bland annat olika befolkningsgruppers
möjligheter att vara fysiskt aktiva, befolkningens hälsa och välbefinnande, förbättra
och upprätthålla fysisk funktionsförmåga samt barn och ungas utveckling och uppväxt.
I idrottslagen, 1 kap. 2–3 §, avser man med begreppet idrott ”all motions- och
idrottsverksamhet som idkas på eget initiativ eller organiserat” och med motion som
främjar hälsa och välbefinnande avses all fysisk aktivitet med syftet att förbättra och
upprätthålla hälsa och förmåga att fungera.
I Statsrådets förordning om de allmänna riksomfattande målen för och
timfördelningen i den utbildning som avses i gymnasielagen (942/2014), 2 kap. 2–3 §,
bestäms att gymnasieutbildningens mål bland annat är att främja fysisk utveckling hos
de studerande. Dessutom anges att utbildningen ska stärka ”grunden för de studerandes
15

fysiska, psykiska och sociala välbefinnande och ger färdigheter och vilja att
upprätthålla dessa i livets olika skeden.”
LP 2014 tillsammans med nationella lagar och förordningar strävar till att möjliggöra
fysisk aktivitet bland barn och unga både i skolan och på fritiden. I de olika
styrdokumenten, som nämns ovan, poängteras hur viktigt det är med en fysiskt aktiv
livsstil för barn och ungas hälsa men även för deras inlärning. Att fysisk aktivitet
regleras i läroplaner, lagar och förordningar säger en del om hur situationen ser ut idag.
Det stora behovet av fysisk aktivitet bland barn och unga leder till att det behöver
finnas bestämmelser som garanterar att fysisk aktivitet möjliggörs och blir av.

16

3 Metod
I det här kapitlet presenteras studiens metod och genomförande. Inledningsvis
presenteras studiens ansats och problemformulering. Ytterligare presenteras studiens
forskningsfrågor och syfte. Där efter presenteras datainsamling, bearbetning och
analys. Kapitlet avslutas med tillförlitlighet, trovärdighet och etik för att visa på
undersökningens kvalitet.

3.1 Ansats och problemformulering
I den här studien har en kvalitativ forskningsansats valts. Olika kvalitativa metoder
skiljer sig från varandra men en hel del faktorer har de ändå gemensamt. Forskarrollen
i kvalitativa metoder innebär ofta att forskaren kommer ganska nära de miljöer eller
människor som studien handlar om. Forskaren får en närmare inblick i de miljöer eller
personer som undersöks, vilket både kan ses som en fördel och som en nackdel. I de
kvalitativa forskningsmetoderna finns ofta en större flexibilitet i forskningsprocessen
än i de kvantitativa metoderna. Det finns möjlighet att anpassa ”forskningsdesignen”
utgående från vad som sker under undersökningens gång. Vid analysen av data i de
kvalitativa metoderna blir forskaren ofta tvungen att ta fram egna verktyg och
strategier för analysen. Vad gäller trovärdighet och möjlighet att generalisera ställer
kvalitativ forskning andra krav än vad den kvantitativa forskningen, som baserar sig
på ”en omfattande statistisk apparat”, gör. (Ahrne & Svensson, 2015, s. 15.)

Val av forskningsansats
När det kommer till att välja forskningsansats kan man välja att antingen göra en
kvalitativ studie eller en kvantitativ studie. I kvalitativa studier lyfts det unika i
situationer och händelser fram. De kvalitativa studierna grundar sig på bearbetning av
resultat eller personlig tolkning. I kvantitativa studier står den statistiska analysen som
grund och där lyfts generella samband och skillnader fram. Vad gäller förförståelsen
skiljer sig också de två forskningsmetoderna från varandra. I den tolkningsorienterade
kvalitativa forskningen reder man ut förförståelsen, eftersom det är den som också står
som grund för tolkningen. (Olsson & Sörensen, 2011, s. 79.)
Vid användningen av kvalitativa forskningsmetoder bör man skilja på informanter och
respondenter. Vid intervjuer där man får information om till exempel verkliga
17

förhållanden, tolkningar och andras uppfattningar, kallar man den person som
intervjuas för informant. Vid en respondentintervju får man snarare direkt information
om en persons egna känslor, åsikter och tolkningar. (Olsson et al., 2011, s. 79.)
Det centrala för kvalitativa forskningsmetoder är att karakterisera något. Inom
kvalitativ forskning vill man hitta beskrivningar, modeller eller kategorier som
närmast beskriver olika sammanhang eller fenomen. Den kvalitativa metoden går ut
på att ta fram systematiserad kunskap om hur man gör för att åskådliggöra något.
Kännetecknande för kvalitativa metoder är bland annat att insamlingen av information
sker i växelverkan med analysen, forskaren ”möter” data, kategorierna behandlas och
jämförelser görs kontinuerligt. Det är svårt att göra standardiseringar inom den
kvalitativa forskningen. Inom kvalitativ forskning samlas data in genom exempelvis
intervju, fallstudie, fokusgrupp, observation och skrivna berättelser. Den information
som har samlats in ska alltid transkriberas, det vill säga att texten eller det som sagt
skrivs ned ordagrant. Transkriptionen följs av urval och bearbetning av materialet som
sedan utgör grunden för meningskoncentrering. Meningskoncentrering innebär att
långa intervjutexter koncentreras till kortare texter eller berättelser. (Olsson et al.,
2011, s. 79–80.) Inom den kvalitativa forskningen strävar forskaren till att få en
helhetsbild och förståelse av särskilda förhållanden (Olsson et al., 2011, s. 63).
Redan i forskningsplanen definierar forskaren syftet för sin studie. Av syftet framgår,
inte alltid direkt, vilken data som ska samlas in och hur. Utgående från
datainsamlingsmetoderna kan man avgöra om det är frågan om en kvalitativ eller en
kvantitativ studie. Den vanligaste datainsamlingsmetoden vid kvantitativa studier är
enkäter.

Kännetecknande

för

den

kvantitativa

forskningen

och

dess

datainsamlingsmetoder är standardisering, statistik, generalisering samt deskriptiva
och explanativa projekt. Deskriptiva projekt beskriver ofta en viss population vid ett
visst tillfälle. Explanativa projekt undersöker orsakssamband. (Olsson et al., 2011, s.
67–68, 90.) Inom kvantitativ forskning strävar man till att mäta och få statistiska data
och resultat (Patel & Davidson, 2019, s. 51). I den här avhandlingen är syftet inte att
mäta och få fram statistiska data och således lämpar sig kvalitativ metod bättre.
Syftet med den här studien är att undersöka vilken betydelse fysisk aktivitet har för
elevers inlärning enligt klasslärare i Österbotten och därför har jag valt en kvalitativ
forskningsmetod med narrativa drag. Data till undersökningen samlas in genom

18

semistrukturerade intervjuer med klasslärare runt om i Österbotten. Materialet
transkriberas och sammanställs till berättelser som sedan tolkas och analyseras.

3.2 Syfte och forskningsfrågor
Syftet med den här studien är att undersöka vilken betydelse fysisk aktivitet har för
elevers, i årskurs 1–6, inlärning enligt klasslärare i Österbotten.
För att uppnå studiens syfte har följande tre forskningsfrågor utformats:
1. Vilken betydelse anser klasslärare att fysisk aktivitet har för elevers inlärning?
2. Hurdan relation erfar klasslärare att det finns det mellan fysisk aktivitet och
skolprestationer?
3. Vilken typ av fysisk aktivitet anser klasslärare att främjar elevers inlärning?
Relevanta sökord för den här studien är: fysisk aktivitet, inlärning, skolframgång,
physical activity, learning, study achievement, fyysinen aktiivisuus, oppiminen,
oppimenestys.

3.3 Metod
Insamling av data
Intervju som datainsamlingsmetod har både för- och nackdelar. Genom intervjuer kan
forskaren på kort tid höra flera personers erfarenheter och reflektioner kring ett visst
fenomen ur deras egen synvinkel. Något som kan ses som en svaghet med intervju som
metod är att intervjun endast ger en begränsad bild av en företeelse eller situation. En
fördel med intervjuer är att de ofta går ganska snabbt att genomföra. En nackdel med
intervjuer är att de fungerar som ett resultat av ett samtal vid en viss tidpunkt. (Ahrne
et al., 2015, s. 53–54.) Intervju kan endast användas som datainsamlingsmetod om
forskaren anser att det är genomförbart och praktisk möjligt (Denscombe, 2016, s.
264).
Inför intervjuerna bör man som forskare också fundera på hur många intervjuer man
ska genomföra för att nå ett tillförlitligt resultat. Hur många intervjuer som bör
genomföras beror på studiens utformning. När man har gjort några intervjuer och
märker att det syns ett visst svarsmönster kan man börja fundera på huruvida man bör
19

göra fler intervjuer eller inte. I en kvalitativ studie kan antalet intervjupersoner ändra
under undersökningens gång om man som forskare märker att man behöver göra fler
intervjuer efter att man analyserat de intervjuer som redan gjorts. Det är en fördel att
varva intervju med analys. (Ahrne et al., 2015, s. 42.) Gillham (2008, s. 79) förklarar
att hur många intervjuer som bör göras även beror på om intervjun används som ett
preliminärt, utforskande steg eller för att utveckla förklaringar. Vart efter fler
intervjuer görs får förklaringarna mer stöd, ändringar eller utvidgning. Till slut nås en
gräns där finns få ytterligare förklaringar eller förklaringar med liten betydelse.
Semistrukturerade intervjuer innebär att det finns ett visst antal förutbestämda frågor
men till dessa kan spontana frågor eller följdfrågor tillkomma under intervjuns gång.
Semistrukturerade intervjuer utgår från ett frågeformulär eller intervjuguide men
lämnar utrymme för flexibilitet och anpassning enligt situationen och svaren. Den här
typen av intervjuer möjliggör ett personligt och spontant angreppssätt samtidigt som
den bygger på en viss struktur. (Bell, 2011, s. 159–160.)
Intervjuerna sker på det sätt som passar informanten bäst. Informanterna fick välja att
delta i intervjun ”öga mot öga” eller digitalt. Intervjuerna spelades in på två olika
tekniska verktyg, smarttelefon och dator, för att säkerställa att de sparas. Informanterna
tillfrågas innan intervjun huruvida de tillåter att intervjun spelas in. Intervjun inleds
med att presentera syftet och att be om tillåtelse att spela in intervjun (Ahrne et al.,
2015, s. 50). All utrustnings testades innan intervjuerna för att kontrollera att de
fungerar som de ska vid intervjutillfället. Som forskare är det viktigt att informera de
som blir intervjuade om att det är frivilligt och att deras anonymitet garanteras (Ahrne
et al., 2015, s. 43).
Det är också bra att tänka på att ha tillräckligt med tid för intervjun, samtidigt som det
kan vara en fara att sätta upp en viss tid. Den som blir intervjuad kan känna sig stressad
av att veta att intervjun måste vara klar inom en viss tid. Normaltiden för en intervju
är cirka fyrtiofem minuter. (Ahrne et al., 2015, s. 43.) Vid intervjuerna i den här studien
meddelas de personer som ska intervjuas att de bör reservera cirka trettio minuter till
en timme för intervjun för att säkerställa att det finns gott om tid att genomföra
intervjun.
Ahrne och Svensson (2015, s. 37) redogör för fem regler som gjorts upp för den som
utför en intervju: 1. Den som gör intervjun ska tålmodigt lyssna på den som blir
20

intervjuad på ett reflekterande sätt. 2. Den som intervjuar ska inte försöka visa någon
typ av auktoritär ställning. 3. Intervjuaren ska inte komma med råd eller moraliska
tillrättavisningar. 4. Den som utför intervjun bör inte bråka eller börja argumentera
med den som blir intervjuad. 5. Den som intervjuar bör endast ställa ytterligare frågor
eller tala om det finns ett särskilt behov. Särskilt behov kan förekomma om det är något
som blivit oklart eller för att få den som blir intervjuad att känna sig lugn.

Analys
En analys innebär att forskaren sorterar, ordnar och begripliggör material från
datainsamlingen, i det här fallet från intervjuerna (Ahrne et al., 2015, s. 208). När det
empiriska materialet har samlats in kan själva analysen börja. Analysfasen kan delas
in i tre delar: att sortera, att reducera och att argumentera. Sorteringen av materialet
innebär att materialet ordnas och görs överskådligt. Sorteringen sker utgående från
teorin och begreppen som studien grundar sig på. Att reducera materialet handlar om
att göra val och lyfta fram det som är särskilt viktigt och intressant utan att vinkla
sanningen. Reduceringen görs också utgående från den teori och den tidigare forskning
som studien baseras på. Argumentation av materialet betyder att forskaren drar
paralleller mellan sin studie och tidigare utförda studier på området. Anledningen till
argumentationen

är

att

stärka

studiens

tillförlitlighet

och

trovärdighet

i

kunskapssamhället. (Ahrne et al, 2015, s. 220.)
Narrativ metod eller analys innebär att muntliga eller skriftliga berättelser samlas in
och analyseras. Narrativ metod består av metoder som är vanliga för både kvalitativa
och kvantitativa studier, så som intervjuer, textanalys, inspelning, observation och
transkribering. Kännetecknande för den kvalitativa forskningsprocessen är att de olika
faserna, datainsamling, transkribering, analys, tolkning och det vetenskapliga
skrivandet, går på varandra och sker samtidigt. (Johansson, 2005, s. 21, 279.)
Enligt

Johansson

(2005,

s.

279–281)

innebär

analys

i

allmänhet

att

forskningsmaterialet separeras i olika stycken eller delar och relationen mellan dessa
undersöks. Under analysen använder sig forskaren kritiskt av teoretiska modeller och
synvinklar för att kunna göra en tolkning av materialet. Analysprocessen inleds redan
under intervjun och fortsätter när det finns ett transkriberat material att tolka.

21

Den narrativa metoden innebär ofta att samla in material, genom exempelvis intervju,
för att sedan transkribera materialet. Det transkriberade materialet analyseras och delas
in i olika berättelser. Varje intervjuad person kan ha sin egen berättelse eller så kan
flera personers berättelser slås ihop till en berättelse om de liknar varandra väldigt
mycket. Informanterna är anonyma under hela undersökningen och nämns med andra
namn än sina egna i berättelserna. (Johansson, 2005, s. 282–283.)
Analys handlar om att plocka ut det väsentliga ur det material som samlats in. Vid
analys av intervjuer är det viktigt att som forskare kunna koppla analysen till det som
informanten berättar och till det som sedan skrivs ner i form av berättelser.
Narrativerna som sammanställs av det transkriberade materialet kan röra allt från
vardagliga livsberättelser till något avvikande som skett i livet. Genom att studera
narrativer kan forskarens förståelse för människors tankar, ageranden och känslor
underlättas. (Kvale & Brinkmann, 2014, s. 233–234, 270.)
Det kan anses finnas en skillnad mellan analyser av berättelser och narrativ
analys. Analys av berättelser innebär att forskaren samlar in berättelser som denne
analyserar utgående från teorier eller kategorier. Den narrativa analysen handlar mer
eller mindre om att övertyga sist och slutligen läsaren. Här försöker man få med
lyssnaren i berättarens perspektiv och sedan läsaren i skribentens perspektiv för att
visa på och lyfta fram berättelsen och dess innebörd. (Börjesson, 2003, s. 75–76.)
Analysen sker genom narrativer eller berättelser. Forskaren gör en intervju med
utvalda intervjupersoner. Intervjuerna transkriberas för att stå som grund för de
berättelser eller narrativer som forskaren gör upp för vidare analys. Narrativerna är en
berättelse skriven utgående från intervjun där forskaren återger det som
intervjupersonen berättat med fiktiva namn och utan att röja intervjupersonens
anonymitet. Utgående från de olika berättelserna drar forskaren slutsatser och lyfter
fram likheter och olikheter. Berättelserna analyseras utgående från det syfte och de
forskningsfrågor som forskaren ställt för sin studie. (Johansson, 2005, s. 279–281.) I
den här avhandlingen analyseras det transkriberade materialet narrativt med berättelser
eller narrativer om baserar sig på den information som samlats in genom
semistrukturerade intervjuer.
Lieblich, Tuval- Mashiach & Zilber (1998, s. 13–14) poängterar att narrativ forskning
är mångsidig och därför har de tagit fram en modell för att strukturera olika typer av

22

narrativa analyser. Det här fyrfältet består av ”holistic-content”, ”holistic-form”,
”categorical-content” och ”categorical-form”.
Perspektivet ”holistic-content” innebär att hela berättelsen används och analysen
baseras på berättelsens innebörd och helhet. ”Holistic-form” utgår också från hela
berättelsen men med fokus på dess struktur eller intrig. ”Categorical-content”
perspektivet utgår oftast från vissa delar av en persons livsberättelse där fokus ligger
på berättelsen innehåll oberoende av kontexten. Det sista perspektivet ”categorical
form” innebär att forskaren använder delar av livsberättelsen med fokus på dess intrig
eller struktur. (Lieblich et al., 1998, s. 12–14.) I den här avhandlingen baseras analysen
på hela berättelsen som informanten berättat där fokus ligger på valda delars innebörd,
med andra ord ”holistic-content” perspektivet. Berättelserna och de valda delarnas
innebörd är grunden för den narrativa analysen.

Presentation av data
Det material som samlas in under intervjuerna och sedan analyseras kan presenteras
på lite olika sätt. Ett sätt att presentera data på är narrativer eller berättelser. Genom
narrativerna får läsaren ta del av det som framkommit vid intervjutillfället men i
bearbetad form och analyserat av skribenten. (Lieblich et al., 1998, s. 9–11.) Materialet
som samlats in är ofta mycket omfattande och därför är det upp till forskaren att sortera
och analysera det som är relevant för undersökningen.
Presentationen av data behöver göras så att den är överskådlig och tydlig för läsaren.
I den här avhandlingen är narrativerna presenterade utgående från de olika kategorier
som framkom under analysen av materialet. Kategorier av det ämne som undersöks
definieras, separata uttalanden i texten plockas ut, klassificeras och grupperas.
(Lieblich et al., 1998, s. 13.) I den avhandlingen har, som konstaterades tidigare, en
narrativ analys gjorts och data presenteras i form av narrativer.
Data kan presenteras i form av tabeller eller figurer. Tabeller kan också komplettera
andra sätt att presentera data. I kvalitativa undersökningar kombineras ofta resultaten
och tolkningarna på ett sätt där de vävs samman. Utöver att presentera och analysera
data och resultat måste även slutsatser dras. Att ta fram slutsatser innebär att resultaten
sammanfattas genom att beskriva det centrala som kommit fram. (Patel & Davidson,
2019, s. 166.) Vid presentation av data är det bra att identifiera likheter, skillnader och
23

gemensamma drag. Att prova eller kombinera olika presentationsmöjligheter är ofta
till fördel för att få till en ändamålsenlig presentation av data och resultat. (Bell, 2011,
s. 227.)

3.4 Genomförande
När det blev aktuellt att hitta informanter sändes e-postmeddelanden ut till olika
skolor, som undervisar årskurserna ett till sex, i Österbotten där lärarna tillfrågas att
delta i en intervju för den här studien. I meddelandet förklaras studiens syfte och vad
intervjun handlar om. De lärare som kan tänka sig att ställa upp får sedan ett nytt epostmeddelande där närmare information ges om bland annat tidpunkt, intervjufrågor
och intervjuns uppbyggnad.
Intervjun är i det här fallet en tacksam datainsamlingsmetod eftersom syftet med
undersökningen bland annat är att göra klasslärare på fältets röster hörda. I den här
studien är syftet dessutom att ta reda på klasslärarnas erfarenheter på området.
I synnerhet när det gäller småskaliga forskningsprojekt med liten budget ger den tid
och ansträngning som investeras i att genomföra intervjuer bäst utdelning när avsikten
är att utforska komplexa och subtila fenomen – sådant som: privilegierad information,
där möjligheter finns att tala med nyckelpersoner på fältet som kan ge särskilt
värdefulla insikter och kunskaper baserade på deras erfarenhet eller position.
(Denscombe, 2016, s. 254.)

Datainsamlingen har gjorts genom semistrukturerade intervjuer med fyra klasslärare
runt om i Österbotten. Informanter väljs utgående från vissa kriterier. Kriterierna för
de informanter som valts är att de alla ska ha arbetat som lärare i minst fem år och att
de har undervisat samma klass i minst ett helt år. De här kriterierna har satts upp för
att informanten ska ha en viss arbetserfarenhet och arbetat med en och samma grupp
under en längre tid så att hen lärt känna eleverna närmare. Kriterier för informanter
sätts upp för att kunna göra ett urval och för att de som blir intervjuade ska ha möjlighet
att besvara de frågor som ställs i intervjun, med andra ord att de är i en position så att
de kan svara på frågorna och har kunskap om ämnet i fråga (Ahrne et al., 2015, s. 40–
41). Informanterna är anonyma i hela studien. Kriterierna för lärarna är att skolorna de
jobbar i är belägna i Österbotten och att de undervisar årskurserna ett till sex.
24

Kriterierna för informanterna och skolorna har valts för att öka studiens trovärdighet
och för att stöda studiens syfte. Urvalet har begränsats till Österbotten av praktiska
skäl och för att spara tid. Syftet och forskningsfrågorna som valts för studien avgör
vilken grupp eller vilka grupper av människor som intervjun riktar sig till (Ahrne et
al., 2015, s. 39).
I den här studien har jag valt att kalla de som jag intervjuar för informanter.
Anledningen till att jag valt begreppet informanter är att de svarar på frågor som
”kommer ur hans eller hennes kultur eller sociala miljö” (Ahrne et al., 2015, s. 47).
Informanterna får svara på frågor om fysisk aktivitet kopplade till inlärning och
skolkontexten. Svaren baseras på informantens erfarenheter och upplevelser.
När intervjuerna har genomförts transkriberas de på dator för att sedan analyseras.
Intervjuerna kommer att transkriberas på så sätt att de spelas upp och stoppas vid behov
på den apparat som de spelades in på samtidigt som intervjun skrivs ner på dator. Det
kräver mycket tid att skriva ut intervjun själv men det lönar sig ofta i ett längre
perspektiv (Ahrne et al., 2015, s. 51). Tiden för fältarbetet är begränsad, vilket betyder
att det är av stor vikt att så snabbt som möjligt transkribera materialet och utföra en
första analys (Ahrne et al., 2015, s. 53). På grund av Covid-19 pandemin som råder i
världen år 2020 gjordes alla intervjuer digitalt via internet i form av videosamtal.
Utgående från materialet som samlades in under intervjuerna gjordes en tabell upp där
materialet ordnades enligt forskningsfråga, informant och kommentarer. Tabellen
fungerade som en grund för analysen av det insamlade materialet. Dessutom användes
tabellen för att hitta mönster i materialet och som grund för utarbetandet av
berättelserna eller narrativerna.
Den tabell som gjorde upp för analysen av materialet stod som grund för det som
utformades till fem narrativer. Berättelserna har tagits fram för att läsaren ska få en
bild av det som kom fram i intervjuerna. För att lyfta fram lärarnas synpunkter finns
citat från intervjuerna med i de olika berättelserna. Citaten gör narrativerna mer
verklighetstrogna och lyfter fram informanternas egna röster och tankar kring ämnet.
Narrativerna innehåller en del liknande åsikter men lyfter även fram olikheter och flera
specifika centrala synpunkter.

25

3.5 Reliabilitet, validitet och etik
All forskning bygger på reliabilitet, validitet och etik. Forskning som görs har krav på
god reliabilitet, validitet och etik. Nedan presenteras vad dessa begrepp innebär i
forskningssammanhang och hur den här undersökningen uppfyller kraven på god
reliabilitet, validitet och etik.
Reliabiliteten eller trovärdigheten för kvalitativ forskning är inte lika lätt att bevisa
som för kvantitativ forskning. I den kvantitativa forskningen kan man ofta upprepa
undersökningen i precis samma miljö och kontext flera gånger medan det är betydligt
svårare i den kvalitativa forskningen. I kvalitativa undersökningar är det vanligare att
man däremot försöker visa på att studiens kvalitativa data har tagits fram och
kontrollerats i enlighet med god praxis. Grundade data används inom den kvalitativa
forskningen för att bland annat visa på trovärdighet i forskningen. Det här innebär att
data som samlats in grundar sig på fältarbete och empiriska data. Empiriska data som
samlats in fungerar som en fast grund för de slutsatser som senare tas fram och bidrar
till undersökningens trovärdighet. (Denscombe, 2016, s. 409–411.) I den här
undersökningen samlades empiriska data in genom intervjuer, som är en vanlig
datainsamlingsmetod inom kvalitativ forskning. Vid intervjutillfället var det
informanten i huvudsak som fick prata och jag som forskare ställde frågorna och
följdfrågor där det behövdes.
Inom den kvalitativa forskningen är begreppen reliabilitet och validitet sammanflätade
och kan vara svåra att särskilja. Validiteten inom kvalitativ forskning relateras inte
enbart till datainsamlingen utan är något som ska genomsyra hela processen. Vid själva
datainsamlingen handlar validiteten om huruvida forskaren har samlat in ett tillräckligt
material för att kunna göra tolkningar. De olika tolkningarna som tas fram behöver
tillföra kunskap om det som faktiskt studerats. (Patel et al., 2019, s. 133–134.)
Validiteten påvisar hur relevant studien är och vilken betydelse den har. Detta betyder
också att studien undersöker det som i det här fallet är avsiktligt att undersöka. För att
säkerställa validiteten bör frågeställningen och syftet ha en klar koppling till data som
samlats in. Under hela studiens gång bör forskaren kontrollera att kraven för
validiteten och reliabiliteten uppfylls. (Larsen et al., 2009, s. 80.) Vid utformningen av
intervjufrågorna utgick jag hela tiden från undersökningens syfte för att säkerställa

26

studiens validitet. Analysen av det insamlade materialet baserades på undersökningens
syfte och forskningsfrågor för att se till att studien uppfyller kravet på validitet.
Etik i forskningssammanhang innebär att vissa forskningsetiska krav måste uppfyllas.
Det finns fyra forskningsetiska huvudprinciper som måste följas. Den första
forskningsetiska principen är att deltagarnas intressen ska skyddas. Det här innebär att
människor som deltar i forskning som informanter eller forskningsföremål inte ska få
några negativa konsekvenser eller på något sätt skadas för att de deltar i forskningen.
Den andra forskningsetiska principen är att deltagandet i forskningen är frivilligt och
baserat på samtycke. Ingen kan tvingas att delta i någon typ av forskning.Den tredje
forskningsetiska principen är att de som utför forskning ska arbeta på ett öppet och
ärligt sätt. Det här innebär att forskarna förväntas vara tydliga och öppna med vad de
gör samt undvika att komma med oriktiga framställningar. Den fjärde forskningsetiska
principen är att all forskning ska följa den nationella lagen, vilket betyder att forskaren
endast får arbeta innanför lagens ramar. (Denscombe, 2016, s. 427–434.)
Forskning ska enligt Olsson och Sörensen (2007, s. 77–82) uppfylla samtyckeskravet,
informationskravet,

konfidentialitetskravet

och

nyttjandekravet.

För

att

samtyckeskravet ska uppfyllas behöver varje informant ge sitt samtycke till att delta i
forskningen. För att kunna göra intervjuer krävs att forskaren har den blivande
informantens samtycke till intervju (Denscombe, 2016, s. 264). Informationskravet
innebär att forskaren ska informera de personer som deltar eller berörs av forskningen
om syftet med undersökningen. Kravet på konfidentialitet betyder att den information
som samlas in om informanterna inte ska vara möjlig för någon obehörig att komma
åt. Nyttjandekravet innebär att det material som samlats in inte får användas i annat
syfte eller för andra studier än just den aktuella. (Olsson et al., 2007, s. 78–84.)
Bell (2011, s. 59) skriver att alla deltagare i olika studier ska vara anonyma samt att
all information ska behandlas konfidentiellt. Ytterligare poängteras att alla som deltar
i studien ska få ett exemplar av den slutliga rapporten. De personer som intervjuas ska
ges möjlighet att godkänna den transkriberade versionen av intervjun, innan resultaten
publiceras, om de så önskar. De etiska reglerna och kraven ska alltid följas och prägla
hela undersökningen. Informanterna har också rätt att få veta vad som kommer att ske
med den information som de ger och vem som kommer att ha tillgång till den. (Bell,
2011, s. 64.)

27

Innan intervjuerna till den här avhandlingen gjordes gav informanterna sitt skriftliga
samtycke till att delta i intervjun. Redan i det första e-postmeddelandet till
informanterna informerades om studiens syfte och sammanhang. Vid intervjutillfället
fick informanterna inledningsvis också ta del av studiens syfte och forskningsfrågor.
Således uppfyller avhandlingen samtyckeskravet och informationskravet. Intervjuerna
spelades in och transkriberades. Informanterna erbjöds att ta del av transkriptionen av
sin egen intervju. Materialet som samlades in är det endast forskaren själv som kunnat
ta del av och har tillgång till. När avhandlingen är klar och godkänd kommer det
insamlade materialet att elimineras för att inte riskera att det hamnar i fel händer eller
kan användas i andra sammanhang. Informanterna kommer dessutom att få en digital
kopia av den färdiga avhandlingen som helhet. Forskaren ser hela tiden till att
materialet endast används i den här undersökningen och i dess syfte.
Sammanfattningsvis kan konstateras att den här avhandlingen också uppfyller
konfidentialitetskravet och nyttjandekravet för god forskningsetik.

28

4 Resultat
I det fjärde kapitlet redovisas resultaten av den här undersökningen. Resultaten
presenteras i form av narrativer eller berättelser baserade på det material som samlats
in. Forskningsfrågan om vilken betydelse klasslärare anser att fysisk aktivitet har för
elevers inlärning står som grund för de olika berättelserna. Kapitlet avslutas med en
presentation av de centrala teman som kunde lyftas fram ur materialet.

4.1 Klasslärarnas berättelser
Ur det material som samlats in togs fem berättelser fram. De olika berättelserna
presenteras nedan. Berättelserna som har tagits fram ur analysen har rubricerats med
centrala ståndpunkter. Citat från materialet är kursiverade för att de tydligt ska framgå
för läsaren. Citaten innehåller även dialektala uttryck eftersom de anges precis så som
de har uttryckts av respondenten.

Utan en god hälsa blir inlärningen lidande
Jag har jobbat som klasslärare i över trettio år. Idag är jag klasslärare i de lägre
årskurserna. Överlag skulle jag påstå att jag har en bra bild av eleverna och deras
rörelsevanor. Jag anser mig själv vara en fysiskt aktiv person. På min fritid tycker jag
om att röra på mig och deltar regelbundet i ordnad verksamhet. Fysisk aktivitet och
rörelse är ett grundbehov som alla behöver i sitt liv. I min roll som en förespråkare och
förebild för en fysiskt aktiv livsstil känner jag mig trygg. Enligt mig är fysisk aktivitet
en förutsättning för att människan ska må bra och orka. Fysisk aktivitet gör inte enbart
gott för den fysiska hälsan, utan det är en förutsättning för att du dels ska orka med
uppgifterna du gör, dels en förutsättning för god sömn och främjar det psykiska
välbefinnandet.
Jag tycker att fysisk aktivitet är mycket viktigt för barn och ungas hälsa. Den fysiska
aktiviteten bidrar till att kroppen och hjärnan utvecklas samtidigt som fysisk aktivitet
i unga år främjar en fysiskt aktiv livsstil under hela livet. Som lärare försöker jag
medvetet planera in pauser i undervisningen där eleverna får röra på sig eller planerar
en sådan undervisning där eleverna ska röra på sig samtidigt som de lär sig. Något
särskilt system för pausgymnastik eller rörelse har jag ändå inte utan agerar snarare på
känsla och lägger in fysisk aktivitet när jag märker att eleverna behöver det. Jag är av
29

den åsikten att fysisk aktivitet har större inverkan på elevernas hälsa än på deras
inlärning, men jag vill samtidigt poängtera att det ena förutsätter de andra. Utan en god
hälsa blir inlärningen lidande.
Jag anser mig ha en god uppfattning om mina elevers fysiska aktivitet på fritiden.
Under rasterna ser jag vilka av eleverna som är aktiva och tycker om att röra på sig
och vilka som hellre står stilla eller inte rör på sig så mycket. I skolan där jag arbetar
ordnas ibland olika motionskampanjer där eleverna deltar genom att bokföra hur ofta
och hur mycket de har rört på sig på olika sätt. I och med dessa kampanjer ser man
vem som prioriterar att röra på sig, men det är klart att mycket är upp till föräldrarna
när barnen är så här små. Det märks vad familjen prioriterar att göra på fritiden. Jag
har noterat att en del av mina elever sysslar med föreningsidrott på sin fritid men för
många är det spontan idrott och lek som är det vanligaste sättet att röra på sig. Många
av eleverna i min skola tar sig till skolan gåendes eller med cykel, vilket är något som
jag tycker att har blivit bättre med åren. Att eleverna tar sig till skolan för egen maskin
gör att de är piggare och kan ta till sig undervisningen bättre redan från morgonen.
Vilken typ av fysisk aktivitet som eleverna sysslar med både i skolan och på fritiden
har jag god koll på. Jag tycker också att jag har en bra inblick i elevernas fysiska nivå,
funktionsförmåga och konditionsnivå.
I den skola jag arbetar främjar vi elevernas fysiska aktivitet genom att se till att
skolgården är en sådan som uppmuntrar till rörelse och att pausgymnastik förekommer
under skoldagen. Skolan är med i projektet Skola i rörelse och har därmed utsett vissa
elever till så kallade ”rastisledare”. ”Rastisledarna” har i uppgift att dra igång och
ordna olika lekar och aktiviteter för eleverna på rasterna. Syftet med projektet Skola i
rörelse är att eleverna ska bli inspirerade till att vara fysiskt aktiva såväl under
skoldagen som på fritiden.
Jag skulle nog vilja påstå att det finns en koppling mellan vitsord i gymnastik och
vitsord i andra ämnen. I flera fall har jag kunnat se att det skulle vara så men det är
samtidigt svårt att säga att det alltid skulle vara så. En del elever är väldigt fysiskt
aktiva och presterar bra i gymnastiken men har sedan svårare att orka med de övriga
ämnena. I de fall där elever är duktiga fysiskt men inte orkar med de andra ämnena
tror jag att de åtminstone bland äldre elever kan handla mycket om pubertala
förändringar. Jag kan inte peka på att det skulle handla om några särskilda ämnen men

30

jag tycker mig kunna se att elever som är mer fysiskt aktiva och har en god
konditionsnivå presterar bättre i skolan.
Många gånger schemaläggs gymnastiklektionerna i slutet av dagen, vilket jag kan
tycka att känns som lite slöseri. Eleverna är pigga, koncentrerar sig bättre och lär sig
lättare efter att de har fått vara fysiskt aktiva. Om gymnastiklektionerna då är de sista
lektionerna på dagen så kan vi lärare sällan dra nytta av de här fördelarna eftersom
eleverna far hem efter gymnastiklektionerna. Om jag tittar på relationen mellan fysisk
aktivitet och skolprestationer så tycker jag att det i läsämnen finns så många andra
faktorer som också spelar in. Jag skulle säga att fysisk aktivitet främjar elevernas
inlärning och ökar deras chanser till goda skolprestationer men det är inte den enda
faktorn som har betydelse här. Elevernas inställning till ett ämne har också stor
inverkan på deras prestationer. Jag skulle säga att fysisk aktivitet tillsammans med en
hel del andra faktorer kan kopplas till elevernas skolprestationer.
Jag tror att all fysisk aktivitet har betydelse för elevernas för elevernas hälsa och
inlärning men jag skulle särskilt vilja lyfta fram sådan typ av fysisk aktivitet som är
riktigt pulshöjande och sådana aktiviteter som tränar koordinationen. Störst effekt på
inlärningen tycker jag mig ha sett när elever fått göra väldigt pulshöjande fysisk
aktivitet och koordinationsövningar. En annan aspekt som jag har lagt märke till när
det kommer till fysisk aktivitet och inlärning är att den fysiska aktiviteten ska vara
varierande. Det är bättre att göra lite än ingenting alls men det som jag tycker att man
bör undvika är långa och monotona moment. Korta stationsövningar som gärna också
kräver lite tankeverksamhet skulle jag vilja lyfta fram i det här sammanhanget.
Under mina många år som lärare har jag sett hur mycket fysisk aktivitet betyder för
elevers hälsa och välmående. Jag har även kunnat se hur fysisk aktivitet påverkar
elevers inlärning på ett positivt sätt. Den sociala biten av fysisk aktivitet är något som
jag också tycker är oerhört viktig. Genom fysisk aktivitet umgås eleverna med
varandra och får lära sig att ta hänsyn till varandra. De lär sig att följa regler och hur
socialt samspel fungerar. Den fysiska aktiviteten har visat sig inte bara ha fördelar på
elevernas fysiska och psykiska hälsa utan hjälpt dem att skapa och stärka sociala
relationer.

31

De som är fysiskt aktiva presterar bättre kunskapsmässigt
Jag har arbetat som klasslärare i snart tjugo år. Under mitt yrkesverksamma liv har jag
fungerat som klasslärare för alla årskurser från ettan till sexan. Jag har undervisat i
samtliga läroämnen. På min fritid tycker jag om att röra på mig och jag deltar
regelbundet i ordnad motionsverksamhet. Spontanidrott i form av promenader och
cykelturer med familjen är också något som jag prioriterar i min vardag. Jag anser att
varje människa ska röra på sig och har nytta av att vara fysisk aktiv. Min egen
inställning till fysisk aktivitet är mycket positiv. Det är både roligt och nödvändigt att
vara fysiskt aktiv.
Fysisk aktivitet är väldigt viktigt för barn och ungas hälsa men också för deras
inlärning. Barn och unga har lättare att lära sig och ta in kunskap om de får röra på sig
emellanåt. Det jag själv har kunnat se under mina år i yrket är att fysisk aktivitet är
framför allt viktigt för elevernas koncentration. Jag har även tagit del av forskning som
visat på att fysisk aktivitet är positivt för elevers inlärning men jag kan inte säga vad
exakt som gör att det är så. Under en lektion märker jag tydligt att eleverna inte orkar
sitta stilla och koncentrera sig om de inte har fått röra på sig på ett tag. Gränsen för när
de flesta elever tappar koncentrationen om de inte får vara fysiskt aktiva är cirka 45
minuter har jag konstaterat, men vissa elever orkar inte ens så länge.
Under skoldagen försöker jag komma ihåg att se till att främja fysisk aktivitet hos
eleverna. I vissa perioder lyckas det bättre och i andra glöms det lite bort, men alltid
då jag kommer ihåg att få in fysisk aktivitet under skoldagen så ser jag hur mycket det
ger eleverna. Jag kan inte säga om fysisk aktivitet har en större inverkan på elevers
hälsa eller på deras inlärning, däremot tror jag att de båda går hand i hand.
Många av mina elever deltar i ledda idrottsaktiviteter, men hur de tar sig till och från
skolan har jag inte särskild god koll på. Konditionsnivån hos mina elever är varierande
både vad gäller styrka och uthållighet. Under skoldagen är eleverna fysiskt aktiva på
rasterna och under lektionerna har vi nu som då ”rörispauser”. Eleverna har inte en
pulpet med lock utan de förvarar sina saker i lådor, vilket gör att de får röra på sig när
de ska hämta material och får ett litet avbrott i stillasittandet.
I skolan där jag arbetar är det uttalat att vi lärare ska ha pausgymnastik regelbundet
och vi strävar också till att ha en lärare som drar någon typ av rastaktivitet regelbundet.
Anledningen till att vi i min skola värderar en fysiskt aktiv vardag för eleverna är att
32

främja deras hälsa och inlärning. Genom att se till att skolgården är inbjudande och
motiverande för eleverna vill vi öka den fysiska aktiviteten på rasterna.
När jag tänker tillbaka på alla mina år som lärare tycker jag mig kunna se att de elever
som fysiskt aktiva är mer ambitiösa i skolan. Jag skulle säga att det finns en relation
mellan vitsord i gymnastik och vitsord i andra ämnen, men jag kan inte säga exakt i
vilka. Det här är inte något jag vetenskapligt kan bevisa men jag tycker att det har varit
vanligt förekommande under mina år som lärare. Efter en gymnastiklektion eller att
eleverna har fått röra på sig upplever jag att deras koncentration är bättre och att de
orkar och kan ta till sig kunskap bättre än när de inte har fått röra på sig på ett tag.
Den fysiska aktiviteten minskar i stigande ålder. I årskurs sju till nio sitter de flesta
eleverna med sina telefoner på rasterna, medan vi i årskurserna ett till sex ser betydligt
mera rörelse på rasterna. Jag har en känsla av att det i de högre årskurserna syns en
tydligare skillnad, vad gäller koncentration och inlärning, på vem som är fysiskt aktiv
på rasterna och på sin fritid än vad det kanske gör i de lägre årskurserna. Med tanke på
elevernas inlärning tycker jag att all typ av fysisk aktivitet är fördelaktigt men jag vill
särskilt lyfta fram att jag tycker att den fysiska aktiviteten behöver vara en viss längd
tidsmässigt. För att visa på relationen mellan fysisk aktivitet och inlärning tycker jag
att det blir tydligast genom att tänka hur det skulle vara om man tog bort all typ av
fysisk aktivitet. Om man tänker bort all typ av fysisk aktivitet kan jag inte se att
inlärningen skulle lyckas särskilt bra. Som lärare med lång erfarenhet av yrket tycker
jag mig kunna erfara att det finns en relation mellan fysisk aktivitet och
skolprestationer. De elever som är mer fysiskt aktiva presterar också bättre
kunskapsmässigt.
Jag vill lyfta fram att under mina år i yrket som lärare har jag kunnat se att elevernas
inlärning påverkas mycket positivt av fysisk aktivitet. Med andra ord har fysisk
aktivitet en stor betydelse för elevernas inlärning. Genom att föreställa sig en vardag
där fysisk aktivitet är helt uteslutet blir det genast tydligt hur förödande effekter det
skulle ha på såväl elevernas hälsa som deras inlärning. Under våren 2020, när eleverna
undervisades på distans, fick jag som lärare ännu tydligare se hur stor skillnad en
fysiskt aktiv vardag kan ha för elevernas inlärning. Under distansundervisningen fick
eleverna berätta om sina dagar och vad de hade gjort och då framkom vem som hade
rört på sig mer och vilka som hade suttit mest stilla. I och med distans undervisningen

33

blev det också tydligt hur viktigt det är med aktiva pauser i form av pausgymnastik
och raster i skolarbetet. Fysisk aktivitet behövs för att eleverna ska orka ta till sig
kunskapen och koncentrera sig på undervisningen oavsett om undervisningen sker i
skolan eller hemma.
I skolan har vi goda möjligheter att variera arbetsställning och miljö för eleverna. Att
variera arbetsställning är viktigt för elevernas inlärning. Om en elev sitter obekvämt
eller i samma position för länge ökar risken för ont i kroppen och fokus och
koncentration tas från inlärningen på grund av dålig ergonomi. Under tiden med
distansundervisning försökte jag att uppmuntra eleverna lite extra att röra på sig när
jag märkte att det kunde bli väldigt mycket stillasittande under dagarna. Jag försökte
också tänka på att påminna eleverna om hur de satt när de arbetade hemma.
När jag tänker tillbaka på när jag började arbeta som lärare så tror jag att eleverna är
mera stillasittande idag än vad de var tidigare. Därför tror jag att det idag är särskilt
viktigt att vi lärare i dagens läge fostrar och inspirerar eleverna till fysiskt aktiva barn
och unga. Det känns också mera tillåtet att röra sig under lektionerna idag jämfört med
tidigare när det ganska långt gällde att eleverna skulle sitta stilla om inget annat blivit
sagt eller var nödvändigt. När det kommer till fysisk aktivitet och inlärning så är mitt
råd till lärare och andra som arbetar i skolan att våga prova på, gör det mångsidigt och
varierat och framför allt var en förebild. Var med i lekar med eleverna och uppmuntra
dem till rörelse. Dina elever gör som du själv gör snarare än som du säger.

Det är viktigt för inlärningen att den fysiska aktiviteten är varierande
Jag har arbetat som lärare i över tjugofem år. Jag har undervisat i alla årskurser från
förskolan till sexan. De senaste åren har jag arbetat i en liten skola och därför har jag
också undervisat i sammansatta klasser. Under mina år i yrket har jag undervisat i så
gott som alla ämnen något år.
Jag är själv väldigt aktiv på min fritid och sysslar med både ledd och spontan fysisk
aktivitet. Enligt mig ska varje människa vara fysiskt aktiv och röra på sig för att må
bra såväl fysiskt som psykiskt. Fysisk aktivitet främjar även den sociala delen av
hälsan. Jag tycker att det är jätteviktigt att man rör på sig både för fysiken och för den

34

mentala sidan. Man behöver vara ute och lufta på sig och få frisk luft och givetvis kan
man ju bra röra på sig inomhus också, men en mångsidig rörelse i alla fall.
Fysisk aktivitet är oerhört viktigt för barns och ungas hälsa och som lärare kan jag
även se hur stor betydelse rörelse har för inlärningen. Att sitta stilla och koncentrera
sig i sjuttio minuter är en utmaning för vem som helst. Varken kroppen eller hjärnan
mår bra av att sitta stilla så länge. En kort styrkeövning eller rörelsesång som avbrott
i stillasittandet gör stor skillnad på elevernas koncentration och inlärning. Just för
orkens skull kopplar jag fysisk aktivitet med förmågan att lära sig också. Genom all
fysisk aktivitet tränar du koordinationen, kroppskontroll och stärker musklerna,
dessutom orkar du sitta och öga-hand koordinationen tränas. Jag upplever också att det
blir lättare med inlärningen om du har en god fysisk kondition och är fysiskt aktiv.
Jag har medvetet valt att främja en fysiskt aktiv vardag för mina elever för jag har
kunnat se hur goda fördelar det har på deras hälsa och inlärning. Pausgymnastik sker
dagligen och på rasterna ordnas rörelselekar och aktiviteter. Jag har svårt att exakt säga
om fysisk aktivitet har större påverkan på elevernas hälsa eller på deras inlärning
eftersom de båda hänger ihop. En bra balans mellan fysisk aktivitet, sömn och kost är
viktigt för både hälsan och inlärningen.
I en liten skola känner lärarna väl till vilka fritidsintressen eleverna har och om de är
fysiskt aktiva på sin fritid och under skoldagen. Tyvärr blir många elever, som väldigt
väl kunde cykla till skolan, skjutsade med bil. En aktiv skolväg gör också skillnad. De
barn som har blivit skjutsade kan nästan verka som att de fortfarande sover när de
kommer till skolan medan de som har tagit sig till skolan för egen maskin är mer alerta
och ”vakna” redan från morgonen. Under de senaste åren har jag märkt att elevernas
konditionsnivå har blivit något sämre, vilket också syns på att de får kämpa mer med
inlärningen. Föräldrarnas motionsvanor och attityder har stor inverkan på hur mycket
eleverna rör på sig och hur de värderar fysisk aktivitet. I den skola jag arbetar i just nu
främjar vi dagligen elevernas fysiska aktivitet genom rastaktiviteter, pausgymnastik,
morgonaktiviteter och aktiva lektioner både inomhus och utomhus.
Jag har kunnat konstatera under mina år som lärare att det finns ett samband mellan
vitsord i gymnastik och vitsord i andra ämnen. Det här kan ha att göra med att de elever
som är fysiskt aktiva har mer ork att lära sig och större koncentration att ta sig an
uppgifter. De elever som är mer fysiskt aktiva orkar också hålla sig upprätta och har
35

oftare en mer ergonomisk arbetsställning. Gymnastiklektionerna är ofta insatta i slutet
av skoldagen, vilket tyvärr gör att vi lärare sällan kan dra nytta av den ökade
koncentrationen och ivern som fysisk aktivitet resulterar i. Jag är helt säker på det att
man presterar bättre om man har bättre fysik helt enkelt. Har man bättre fysik så har
man också bättre kroppskontroll å allt möjligt sådant som påverkar. Det går snabbare
att lära sig så att säga och man kan bättre ta till sig inlärning.
Skillnader i fysisk aktivitet kan synas ganska tydligt mellan individer men också
mellan åldersgrupper och årskullar. Jag har upptäckt att om många elever i en årskull
är väldigt fysiskt aktiva så kan de dra med de elever som kanske inte annars skulle
eller brukar röra på sig särskilt mycket. De elever som idrottar eller är aktiva både i
skolan och på fritiden har jag kunnat märka att har en viss social status i klassen. Det
märks att de elever som deltar i ledd idrottsverksamhet har en bättre social förmåga
och är vana att hantera med- och motgångar på ett eller annat sätt.
Med tanke på fysisk aktivitet och inlärning tror jag att det är viktigt att aktiviteterna är
mångsidiga och varierande för att de ska ha någon effekt. Pulshöjande aktiviteter och
aktiviteter som tränar koordinationen hos eleverna upplever jag att har störst effekt på
deras inlärning. Jag tror helt fullt och fast på att inlärning och fysisk aktivitet går hand
i hand och att de har stor betydelse att på ett mångsidigt sätt röra på sig. Jag tror helt
klart att fysisk aktivitet har en inverkan på inlärningen. Fysisk aktivitet har enligt mig
en mycket betydande roll för elevernas inlärning. Som komplement till mina egna
erfarenheter och observationer har jag också läst en del forskning som stöder det
faktum att fysisk aktivitet har en påverkan på elevers inlärning.

Koncentrationen är A och O för inlärningen
Under de år jag har arbetat som klasslärare har jag undervisat i så gott som alla ämnen.
Jag har varit klasslärare för de yngsta och äldsta årskurserna men undervisat i vissa
ämnen i alla årskurser. På min fritid har jag alltid varit fysiskt aktiv och för mig är det
en naturlig del av såväl fritid som arbete. Jag blir hela tiden mer och mer säker på hur
viktigt det är med fysisk aktivitet i skolan. Enligt mig ska varje människa, elever och
lärare i det här fallet, vara fysiskt aktiva. Jag tycker fysisk aktivitet är jätteviktigt. Det
behövs för att man ska få i gång hjärnan och jag tror att det är jätteviktigt. Stillasittandet
gynnar ingen och gynnar absolut inte barn heller. Men jag är lite ”både och” eftersom
36

jag tycker att fysisk aktivitet som en sak är jätteviktig men jag är också inne på det där
med avslappning. Jag tycker att det handlar om den där fysiska aktiviteten även om
det inte är ”aktivt aktivt”.
Fysisk aktivitet är väldigt viktigt för barn och ungas hälsa. Kroppen mår bra av rörelse,
man sover bättre, hjärnan fungerar bättre och hela välmåendet gynnas av fysisk
aktivitet. Dessutom innebär många typer av fysisk aktivitet social samvaro med andra,
vilket också är positivt för hälsa och välmående. Enda gångerna jag egentligen kan se
något negativt med fysisk aktivitet är när det blir för mycket och går till överdrift eller
blir för hård press. I de fallen tar det mer än vad det ger.
Jag upplever att rörelse i sig är viktigt för lärande för att, fast jag inte är professor i det
här men, hjärnan fungerar bättre när man rör på sig. Det behöver vara balans mellan
fysisk aktivitet och vila. Men sen som jag konstaterade tidigare är det också viktigt
med avslappning. För en del barn som är överaktiva och som har för mycket av den
där aktiva biten så kan de behöva lära sig tvärtom att bara slappna av för att hjärnan
ska fungera. Jag tycker att fysisk aktivitet kan lära den där sociala biten också. Och det
märker man ju bra i skolan att barn som utövar fysisk aktivitet i grupp av något slag
att de har lättare med den sociala samvaron.
Tillsammans med mina kollegor arbetar jag aktivt för att få in fysisk aktivitet som en
naturlig del av elevernas skolvardag, men också att få in fysisk aktivitet för lärarna och
övrig personal på skolan. Vi ordnar bland annat olika typer av rastaktiviteter och
pausgymnastik. Vad jag har kunnat se under mina år som lärare är att den fysiska
aktiviteten har en större påverkan på elevers hälsa än på deras inlärning, men då skulle
jag också vilja poängtera att en god hälsa främjar inlärningen. Inlärning, hälsa och
fysisk aktivitet går med andra ord hand i hand.
Som lärare är det ganska enkelt att hålla koll på vilka elever som är fysiskt aktiva på
sin fritid, eller jag skulle nästan säga att det är lättare att se och veta vem som inte är
det. De elever som inte är fysiskt aktiva på sin fritid är ofta fastklistrade vid datorn
eller telefon och det syns både kroppsligt och på koncentrationen. Det gläder mig att
de flesta av de elever som bor nära skolan tar sig dit för egen maskin, medan de som
har längre är tvungna att åka buss eller taxi.
Varje år görs MOVE-tester där man mäter den fysiska funktionsförmågan på eleverna
i årskurs fem och åtta i hela landet. I flera år har jag gjort dessa test med årskurs fem,
37

vilket är ett ypperligt tillfälle att se hur elevernas konditionsnivå, styrka och rörlighet
är. Under de senaste åren tycker jag att elevernas konditionsnivå både styrke- och
uthållighetsmässigt är ganska bra i grunden, men barn idag är däremot väldigt stela.
Barnen idag är ganska aktiva men inte så rörliga, vilket leder till att de har ont lite här
och där. Jag tror att dagens teknik är en av bovarna i det här fallet. Telefoner, datorer,
TV och surfplattor gör att barn och unga idag sitter allt mer stilla. Det här stillasittandet
syns också på inlärningen i skolan.
I den skola där jag jobbar finns det mycket för eleverna att göra på rasterna på
skolgården. Det är viktigt att skolgården stimulerar fysisk aktivitet för att främja en
aktiv vardag för eleverna. I mitt klassrum har jag valt att eleverna inte ska ha pulpeter
utan de har istället sina saker i lådor längst fram i klassrummet. På det här sättet blir
det avbrott i stillasittandet varje gång de behöver något material. Varje dag har jag
pausgymnastik åt mina elever. De elever som inte känner att de behöver det tvingas
inte till att vara med men alla uppmuntras till att det är bra att röra på sig.
I den skola där jag arbetar är fysisk aktivitet en väldigt viktig del av skolvardagen.
Under rasterna har vi ”rastagenter” som är elever som särskilt fått i uppgift att dra
igång olika typer av aktiviteter under rasterna. Vi har även vissa lärare, där jag är en
av dem, som har i uppgift att se till att eleverna och lärarna har möjlighet till fysisk
aktivitet under och efter skoldagen. Skolgården är även planerad och utformad så att
den ska vara inbjudande till fysisk aktivitet för eleverna. I vår skola har vi som mål att
göra fysisk aktivitet till en naturlig del av vardagen för elever och lärare. Vi satsar på
fysisk aktivitet eftersom vi vet hur mycket det ger för elevernas inlärning och samtligas
välmående och helhetshälsa.
Under mina år som lärare har jag inte kunnat se någon tydlig koppling mellan vitsord
i gymnastik och vitsord i andra ämnen. Däremot tycker jag att det kan vara lite tvärtom.
En elev som är duktig i praktiska ämnen kan vara sämre i läsämnen, det vill säga att
vitsordet i gymnastik sällan korrelerar med vitsord i andra ämnen. Jag tycker mig
snarare ha kunnat se att sådana som är fysiskt aktiva på sin fritid eller deltar i lagsporter
klarar sig bra i skolan och presterar goda resultat, men det behöver inte betyda att det
är just dessa elever som är mest inspirerade att göra sitt bästa på skolgymnastiken och
därför skulle jag inte säga att sambandet mellan vitsord i gymnastik och andra ämnen
är särskilt stort.

38

Rasterna och den fysiska aktivitet som sker under skoldagen ser man att är väldigt
viktig för elevernas koncentration. Koncentrationen är en av nycklarna till inlärning
och därför vill jag påstå att det är av stor betydelse för elevernas inlärning att främja
deras koncentration. De elever som jag vet att är fysiskt aktiva på sin fritid upplever
jag att har mycket bättre koncentration, orkar sätta sig in i saker och är aktivt med på
lektionerna. Om jag tänker på de som har haft svårt att lära sig läsa i år så är det sådana
barn som jag vet att inte får, det handlar inte bara om fysisk aktivitet, men inte heller
stimulans hemifrån. Det kan bland annat handla om att föräldrarna har kanske inte
uppmanat dem eller peppat dem att vara med på hobbyn eller fysisk aktivitet. Det kan
också handla om att föräldrarna inte är ute och leker med barnen eller på annat sätt ser
till att de får vara fysiskt aktiva. De som är fysiskt aktiva på sin fritid är mer
högpresterande och kan lättare ta till sig instruktioner. De fysiskt aktiva eleverna är
vana att ta instruktioner och följa regler från exempelvis föreningsverksamhet.
Enligt mig finns det absolut en koppling mellan fysisk aktivitet och inlärning. Jag har
ingen direkt vetenskaplig grund som jag baserar min åsikt på utan snarare det jag rent
empiriskt har fått uppleva under mina yrkesverksamma år som lärare. Om jag tänker
på en elev som inte alls rör på sig i sin vardag och samtidigt tänker på en annan elev
som är väldigt fysiskt aktiv så kan jag konstatera att den elev som är fysiskt aktiv helt
säkert klarar sig bättre på alla sätt och vis i skolan och inlärningsmässigt om det inte
finns några andra faktorer som ligger bakom och försvårar inlärningen.
All typ av fysisk aktivitet är bra för oss men med tanke på inlärning skulle jag vilka
påstå att gruppaktiviteter, lagsporter eller dans är särskilt fördelaktigt. Jag tror att den
sociala biten av den fysiska aktiviteten är väldigt viktig, det vill säga att man samtidigt
som man är fysiskt aktiv får lära sig att umgås och samspela med andra. Fysisk aktivitet
där man ”har med andra att göra” är ofta olika former av konditionsidrott och lagidrott
och därför tror jag också att dessa idrottsformer är särskilt bra för att främja hälsa och
inlärning. Här vill jag även lyfta fram de vuxnas roll. Som vuxen är det viktigt att
komma ihåg att barn gör som vi gör och inte som vi säger. Det är därför bra att komma
ihåg att själv vara en fysiskt aktiv förebild. I skolan är det svårt att ändra på de attityder
och värderingar som barnen har med sig hemifrån. Ytterligare vill jag lyfta fram vikten
av att hitta en balans mellan fysisk aktivitet och avslappning. Fysisk aktivitet handlar
också om avslappning och att hitta balansen, vilket är minst lika viktigt att få in i
dagens stressade samhälle.
39

Fysisk aktivitet har stor betydelse för elevernas inlärning
Jag har jobbat på flera olika skolor och varit klasslärare för elever från årskurs ett till
årskurs sex. Jag har undervisat i alla ämnen och trivs bra med mitt yrke. På min fritid
är jag själv väldigt aktivt och tycker mycket om att röra på mig. Jag tycker att varje
människa ska röra på sig dagligen och ser på rekommendationerna för fysisk aktivitet
som ett minimum för hur mycket vi människor bör röra på oss. Fysisk aktivitet är
mycket viktigt för varje individs fysiska, sociala och mentala hälsa. Fysisk aktivitet är
också viktigt för människans lärande, eftersom rörelse ger oss energi och främjar
koncentrationsförmågan. Jag strävar till att dagligen se till att mina elever har en
fysiskt aktiv skoldag bland annat genom att ha pausgymnastik och genom att undervisa
utomhus i mån av möjlighet.
Jag tror att fysisk aktivitet har större betydelse för elevernas hälsa än för deras
inlärning, men samtidigt vet jag att utan fysisk aktivitet så blir inlärningen väldigt
lidande. Elever som har fått röra på sig tillräckligt orkar med de uppgifter de blir
tilldelade och kan koncentrera sig på ett helt annat sätt än de som inte rör på sig. Jag
upplever också att elever som är fysiskt aktiva på sin fritid har lättare att se samband
och således också lättare att ta till sig kunskap och information. Jag anser mig ha en
god bild över vilka av mina elever som rör på sig på rasterna och på fritiden. Det är
fler som cyklar eller går till skolan än de som får skjuts till skolan av eleverna i min
klass. De flesta av eleverna i min klass rör på sig mycket både under skoldagarna och
på sin fritid. Jag märker att eleverna har en relativt god grundkondition men att deras
styrka och rörlighet skulle få vara bättre. En del av eleverna skulle också må bra av
mera uthållighetsträning. Uthållighetsträning och konditionsträning är något som jag
kunnat se att har goda effekter på elevernas koncentration och inlärning.
I den skola jag arbetar på vill vi möjliggöra fysisk aktivitet för eleverna genom att
erbjuda motionsklubbar efter skolan, men också genom att se till att skolgården bjuder
in till lek och rörelse. Vi lärare turas om att dra olika rast aktiviteter för eleverna och
eleverna själva uppmuntras också till att dra igång lekar och stafetter. När jag tänker
på mina år i läraryrket tycker jag mig kunna se en relation mellan vitsord i gymnastik
och vitsord i andra skolämnen. Att det skulle vara frågan om nå särskilt ämne generellt
kan jag inte säga men jag tycker överlag att jag har kunnat se att de elever som har ett
gott vitsord i gymnastik också ofta har goda vitsord i andra ämnen. Det är lättare för

40

eleverna att koncentrera sig om de har haft gymnastiklektioner under dagen. Eleverna
är mer skärpta och alerta när de har fått röra på sig lektionen innan.
De elever som är fysiskt aktiva i sin vardag presterar ofta bättre i skolan. Särskilt bra
upplever jag att det märks på elever som är med i någon idrottsförening att oberoende
vilken idrott som de håller på med så är de vana att behöva öva, lära sig och prestera.
Det här syns också i skolan att eleverna som idrottar på sin fritid oftare vet hur de ska
gå till väga för att lära sig något nytt och att de har ett annat tålamod vad gäller
inlärning. Det syns ofta på sådana elever att de vet att det krävs övning och
koncentration för att lära sig, vilket också syns på deras skolprestationer.
Det märks att mängden fysisk aktivitet per dag minskar ju äldre eleverna blir.
Motivationen till skolan minskar tyvärr också ofta när eleverna blir äldre, men jag
tycker mig ha kunnat se att de elever som är fysiskt aktiva i sin vardag också håller
uppe motivationen till skola och inlärning längre än de elever som inte rör på sig. Det
är svårt att säga att studieprestationerna direkt försämras ibland de äldre eleverna för
att de rör på sig mindre, men om vi däremot tänker bort den fysiska aktiviteten helt
tror jag att man skulle se tydliga skillnader. Det här tyder också på att det åtminstone
enligt mig och de studier jag har fått ta del av finns en relation mellan fysisk aktivitet
och inlärning. Många elever som kämpar och har det svårt i skolan, utan någon egentlig
diagnos, tror jag att skulle hjälpas mycket av att börja röra på sig mera och gärna också
tillsammans med andra. Fysisk aktivitet har enligt mig en stor betydelse för elevernas
inlärning. Fysisk aktivitet bidrar till att sociala relationer byggs, psykiska och fysiska
hälsan förbättras och fokus på det som ska göras ökar.
I mitt yrke som lärare har jag kunnat se att elever som är fysiskt aktiva i sin vardag
lättare kommer till ro och är tryggare i sig själva. De här eleverna är ofta de som
målmedvetet jobbar för att nå sina mål om det så handlar om att lära sig räka ekvationer
eller att virka en grytlapp. Elever som idrottar på sin fritid är ofta mer vana att
samverka med andra och att utföra uppgifter som tilldelas dem från början till slut. De
elever som deltar i föreningsidrott är vana vid struktur och regler för hur man agerar i
grupp. Med det här menar jag inte att de elever som idrottar alltid behöver vara de
smartaste i klassen eller de som först blir klara, men de har ofta en annan uthållighet
och driv till uppgifterna än de elever som mest sitter stilla på dagarna.

41

4.2 Sammanfattning
I det här avsnittet görs en sammanfattning av berättelserna utgående från
forskningsfrågorna för den här studien. Här lyfts likheter och skillnader i de olika
berättelserna fram. Det är de centrala delarna från varje berättelse som presenteras
nedan.

Vilken betydelse anser klasslärare att fysisk aktivitet har för elevers inlärning?
Samtliga berättelser för fram att fysisk aktivitet har en stor betydelse för elevers
inlärning. De flesta informanter är överens om att det är svårt att sätta fingret på vad
som gör att fysisk aktivitet är så bra för elevernas inlärning, men de samtliga lyfter
fram de positiva effekterna på koncentrationen som en viktig del. Några av
respondenterna berättar att de har tagit del av forskning på temat fysisk aktivitet och
inlärning, medan vissa säger att de inte har tagit del av forskning på området.
Oberoende av respondenternas kännedom om forskning på området så är de alla
överens om att de själva har erfarenheter av att fysisk aktivitet har en stor och positiv
betydelse för elevernas inlärning.
Sammanfattningsvis framkommer i alla berättelser att informanterna tycker att fysisk
aktivitet har en stor betydelse för elevers inlärning. Två av informanterna poängterar
att fysisk aktivitet främjar en god hälsa och att en god hälsa i sin tur främjar en god
inlärning. En av informanterna lyfter fram att fysisk aktivitet påverkar
koncentrationsförmågan positivt och att koncentrationsförmågan i sin tur påverkar
inlärningen positivt.

Hurdan relation erfar klasslärare att det finns det mellan fysisk aktivitet och
skolprestationer?
I flera av berättelserna poängteras att det är svårt att peka på att det generellt eller exakt
skulle vara den fysiska aktiviteten som påverkar skolprestationerna eftersom det finns
så många faktorer som spelar in. Skolmotivation och skoltrivsel är andra betydande
faktorer som utöver inlärningssvårigheter spelar stor roll i elevernas lärande. Så gott
som alla är ändå överens om att fysisk aktivitet har en del med skolprestationer att göra
men då tillsammans med andra faktorer också. De flesta är av den åsikten att de som
42

är fysiskt aktiva presterar bättre i skolan. Med fysiskt aktiva menas här sådana elever
som rör på sig både i skolan och på fritiden och inte spenderar sina dagar mest
stillasittande. Många valde att tänka på en person som inte rör sig alls jämfört med en
person som rör på sig mycket och kunde genom den visualiseringen konstatera att den
som är fysiskt aktiv klarar sig bättre i skolan rent generellt.
I majoriteten av berättelserna framkom att lärarna anser att fysisk aktivitet har en
positiv effekt på elevernas skolprestationer. De elever som är fysiskt aktiva tenderar
att prestera bättre i skolan än de elever som är mera stillasittande. Flera av lärarna
förklarar att det inte i varje enskilt fall behöver vara så att för att man är fysiskt aktiv
så presterar man bra i skolan men att det i de flesta fall är så förutsatt att man inte har
någon inlärningssvårighet. Överlag kunde alla lärare konstatera att de elever som är
fysiskt aktiva oftare presterar bättre i skolan än de elever som inte kan sägas vara
fysiskt aktiva.

Vilken typ av fysisk aktivitet anser klasslärare att främjar elevers inlärning?
I flera av berättelserna kommer det fram att den fysiska aktiviteten ska innefatta
pulshöjande moment och koordinationsövningar. Alla berättar att det centrala är att
fysiska aktiviteten sker och att den är regelbunden. I en av berättelserna framkommer
även att den fysiska aktiviteten behöver ha en viss längd tidsmässigt för att göra
skillnad. En del anser att den fysiska aktiviteten bör ha en viss intensitet för att ha
någon nytta för inlärningen. En av respondenterna poängterar också att det är
betydande för inlärningen att den fysiska aktiviteten varieras. Det ska handla om allt
från

styrka

och

koordination

till

motorikövningar

och

konditionsträning.

Gruppaktiviteter där man socialiserar sig samtidigt som man rör på sig lyfts också
fram. Genom fysisk aktivitet i grupp och tillsammans med andra tränar eleverna sina
sociala färdigheter samtidigt som de rör på sig. Flera av respondenterna förklarar att
de elever som deltar i idrotter där man samverkar med andra har en helt annan vana att
samarbeta och ta hänsyn till andra än de som inte idrottar. De elever som idrottar i
föreningar har ofta lättare att ta till sig regler, rutiner och riktlinjer också i skolan.
Sammanfattningsvis kan konstateras att all typ av fysisk aktivitet anses vara
fördelaktig för elevernas inlärning. All typ av fysisk aktivitet är bättre än inget men
informanterna

lyfter

särskilt

fram

pulshöjande

konditionsträning,
43

koordinationsövningar och fysisk aktivitet i grupp som särskilt viktiga med tanke på
inlärningen. Varaktigheten nämns också som betydande för den fysiska aktivitetens
betydelse för inlärningen.
Nedan presenteras en överblick av narrativerna och slutsatserna i en tabell, se tabell 1.
Tabellen visar vad varje narrativ lyfter fram vad gäller de olika forskningsfrågorna.
Dessutom presenteras korta slutsatser kring forskningsfrågorna i tabellen.
Tabell 1
Centralt innehåll i de olika narrativerna kopplat till forskningsfrågorna.

44

5 Sammanfattande diskussion
Det här kapitlet diskuteras avhandlingens resultat och metod kopplat till den teori och
den metod som tidigare presenterats. Kapitlet inleds med diskussion av
undersökningens resultat. Därefter diskuteras valet av metod och forskningsansats.
Kapitlet avslutas med slutsatser kring undersökningen och förslag till fortsatt
forskning.

5.1 Resultat
I den här undersökningen handlar det inte om att generalisera resultaten utan snarare
om att ge en röst åt lärarna i det aktuella sammanhanget. För att kunna generalisera
resultatet behöver en mer omfattande undersökning göras. På grund av det
exceptionella läget i världen under år 2020 med den rådande Covid-19 pandemin var
respondenternas antal ganska begränsat och själva undersökningen gjordes helt på
distans via internet. Materialet som samlades in var trots det tillfredsställande och i
sådan omfattning att det kan användas för att ge klasslärarna en röst på det aktuella
temat.
I den här undersökningen görs ingen skillnad på kön varken hos informanterna eller
eleverna, eftersom det inte är just det som är relevant för den här studien. Syftet i den
här studien är inte att kartlägga skillnader mellan könen utan snarare att överlag visa
på hur klasslärare upplever att barn och ungas inlärning påverkas av fysisk aktivitet. I
den här studien beaktas all typ av fysisk aktivitet oberoende om den sker under
skoldagen eller på elevernas fritid.
Tidigare forskning visar att fysisk aktivitet påverkar hjärnan. Vid fysisk aktivitet ökar
hjärnans volym och aktivitet. Hjärnans aktivitet ökar särskilt vad gäller de områden
som justerar minnet och exekutiva funktioner, systemet som reglerar kognitiva
processer. (Utbildningsstyrelsen, 2012, s. 8). När barn är fysiskt aktiva genom
motoriska rörelser utvecklas barnens funktionsmönster och många funktioner kan
verka och agera samtidigt utan att störa varandra. Genom rörelse får barnen erfarenhet
av att röra på sig samtidigt som de tränar på att utföra flera funktioner under tiden, så
som att fatta beslut, tänka och ta emot intryck. (Grindberg, Langlo Jagtøien, 2000, s.
58.) I den här undersökningen framkom att klasslärarna har erfarenhet av att fysiska
aktivitet har en stor betydelse för elevers inlärning. Samtliga informanter lyfter fram
att koncentrationen är det som de konkret kan se att påverkas mest av fysisk aktivitet.
45

Koncentration i sin tur är av betydelse för att eleverna ska kunna ta till sig
undervisningen och lära sig.
Eriksson (2017, s. 74) förklarar att fysisk aktivitet som tränar konditionen har visat sig
ha större betydelse för elevernas inlärning än exempelvis fysisk aktivitet som tränar
muskelstyrka. I narrativerna framkommer att flera av informanterna anser att sådan
typ av fysisk aktivitet som tränar koordinationen, konditionen, styrkan och
samarbetsförmågan främjar inlärningen. Vissa valde även att lyfta fram varaktigheten
och regelbundenhet som viktiga faktorer för fysisk aktivitet med tanke på inlärning.
Klasslärarna som deltog i den här studien erfar att pulshöjande moment och
koordinationsövningar har särskilt goda resultat på elevers inlärning. Intensitet och
mängd poängterades också som viktigt i den här kontexten. Fysisk aktivitet som sker
i grupp var något som informanterna hade erfarenhet att påverkar elevernas sociala
hälsa och inlärning på ett positivt sätt. De elever som deltar i lagidrott eller aktiviteter
där man är tillsammans med andra har en bättre social förmåga och har lättare att
beakta andra och deras känslor.
I den här studien kommer det fram att en del av informanterna känner till tidigare
forskning på området men en del poängterar också att de inte känner till tidigare
forskning på området. Oberoende av om informanterna kände till tidigare forskning på
temat eller inte så lyfte samtliga fram att de har kunnat erfara under sin tid i yrket att
fysisk aktivitet är viktigt för elevernas inlärning. För att visa på hur viktigt det är valde
flera av informanterna att tänka sig och beskriva hur inlärningen skulle bli lidande om
alla elever skulle vara fysiskt inaktiva hela tiden.
Det finns många faktorer som tillsammans påverkar inlärningen. Informanterna lyfter
fram att det är svårt att säga att det generellt skulle vara fysisk aktivitet som påverkar
skolprestationerna. Andra faktorer som påverkar elevers skolprestationer är bland
annat motivation och trivsel i skolan. De flesta informanter är överens om att fysisk
aktivitet är en av flera faktorer som påverkar skolprestationer. Majoriteten av
informanterna är också av den åsikten att de elever som är fysiskt aktiva presterar
bättre i skolan. Med skolprestationer avses hur väl eleven presterar i skolan, med allt
från aktivitet under lektioner, testresultat, utförande av uppgifter och betyg
(Utbildningsstyrelsen, 2014, s. 51). Tidigare forskning visar också på att det finns ett
positivt samband mellan fysisk aktivitet och skolprestationer. Ökad mängd fysisk

46

aktivitet har dessutom visat sig främja elevernas koncentration och inlärning. (Käll et
al, 2013, s. 476.)
Resultaten av studien betyder att det är skäl att se till att främja en fysiskt aktiv vardag
för eleverna. I skolan behöver lärare och personal se till att eleverna har möjlighet att
röra på sig under skoldagen men också att de får de verktyg, både sociala, fysiska och
psykiska, som de behöver för att vara fysiskt aktiva på sin fritid. Fysisk aktivitet är inte
bara till fördel för elevernas hälsa utan även för deras inlärning. Genom att eleverna är
fysiskt aktiva orkar de koncentrera sig och ta sig an undervisningen. All typ av fysisk
aktivitet är fördelaktig men med syfte att främja inlärningen bör den vara varierande
och mångsidig. Klasslärare i Österbotten erfar att det finns en positiv korrelation
mellan fysisk aktivitet och inlärning, vilket betyder att fysisk aktivitet är något som
underlättar elevernas inlärning. Dessutom lyfter klasslärarna fram att fysisk aktivitet
har en stor betydelse för elevers inlärning.
De resultat som framkommer i den här avhandlingen poängterar hur viktigt fysisk
aktivitet är för elevers inlärning. Lärare och övrig personal tillsammans med elevernas
föräldrar bör jobba tillsammans för att eleverna ska ha möjlighet att vara fysiskt aktiva.
Som lärare kan man stöda kollegor och föräldrar i hur de ska främja elevernas fysiska
aktivitet.

5.2 Metod
Syftet med den här avhandlingen är att ta reda på vilken betydelse fysisk aktivitet har
för elevers inlärning enligt klasslärare i Österbotten. Målet är bland annat att öka
medvetenheten kring hur viktigt det är med rörelse i elevernas vardag inte bara för
hälsan utan också för inlärningen. I det här sammanhanget är relevant att göra
klasslärarnas egna röster hörda för att få deras perspektiv på fysisk aktivitet och
inlärning. För att uppfylla syftet gjordes datainsamlingen med hjälp av intervjuer med
klasslärare på fältet.
Tidigare forskning som har gjorts angående vilken betydelse fysisk aktivitet har för
inlärningen enligt lärare är opublicerade magisteravhandlingar främst i Sverige men
några få har även gjorts på liknande tema i Finland. Det faktum att så få studier har
gjorts på just lärarnas erfarenheter av fysisk aktivitet och inlärning ökar den här
avhandlingens relevans och betydelse. Ofta när man forskar kring fysisk aktivitet och
47

inlärning så undersöks sambandet mellan dessa två rent generellt, men sällan
undersöks vad lärare specifikt har för uppfattningar om eventuellt samband.
Fördelen med att välja en kvalitativ forskning är bland annat att forskaren får ta de av
informantens inre perspektiv. Informantens erfarenheter hjälper forskaren att tolka den
information som hen får. Forskaren sätter sig in i informantens personliga perspektiv
och referensram för att få en så god helhetsbild av informantens situation och
erfarenheter som möjligt. (Olsson et al., 2007, s. 64.) I den här undersökningen deltog
fyra informanter i intervjuerna där de fick dela med sig av sina åsikter och erfarenheter.
Inom den kvalitativa forskningen utvärderas datainsamlingsmetoderna utgående från
huruvida data som samlats in motsvarar syftet, om andra kan förstå och använda
metoden samt på vilken nivå metoden ger förståelse. (Olsson et al., 2007, s. 65.) Innan
den här undersökningen gjordes konstaterades att för att uppnå studiens syfte är det
mest lämpliga att använda sig av en kvalitativ forskning. Med hjälp av intervjuguiden
och det genomförande som beskrivs kunde andra också förstå och använda sig av den
här metoden. Intervjuerna gav forskaren möjlighet att komma närmare informanterna
i deras erfarenheter och få en förståelse för deras situation på ett annat sätt än vad
enkäter eller andra kvantitativa metoder skulle ha gjort.
Lärarna levde i tider med distansundervisning under våren 2020 och därför var det
svårt att få tag på informanter som hade tid och möjlighet att ställa upp. För att kunna
generalisera resultaten skulle ett mer omfattande material krävts. Trots att antalet
informanter var ganska få kunde ett tillfredsställande material insamlas. I övrigt
fungerade intervju bra som datainsamlingsmetod i och med att intervjuerna kunde
göras digitalt och forskningsfrågorna blev besvarade i samband med intervju och
analys. Intervjuerna och den tabell som gjordes upp som grund för analysen fungerade
som en god grund för utformandet av de olika narrativerna. Narrativerna utgår från
informanternas vardag och upplevelser och ger läsaren en överblick på det centrala i
studiens resultat.
Intervjuer är en typ av narrativ metod för att samla in data för att sedan analysera
materialet. Narrativa metoder och analyser handlar om att forskarens tolkningar.
(Johansson, 2005, s. 22–25.) Tolkningarna av data har i det här fallet lett till fem olika
narrativer. Det centrala i varje narrativ tydliggörs i en tabell där varje forskningsfråga
och narrativ finns med. I tabellen finns även slutsatser från resultaten med. Slutsatserna
48

är en sammanfattning av resultaten där det centrala som kommit fram beskrivs (Patel
et al., 2019, s. 166).
Den här undersökningen hade också gått att göra med hjälp av andra metoder. Ett
exempel på en annan datainsamlingsmetod, med hjälp av vilken undersökningen
kunde ha gjorts, är enkäter. Genom att samla in data i en enkätundersökning skulle
man ha fått en annan typ av avhandling med eventuellt en annan utformning. Ett annat
alternativ hade också varit att utföra undersökningen med både enkäter och intervjuer.
Då hade man kunnat diskutera enkätsvaren tillsammans med informanten och låta
intervjun utgå från enkäterna. Fördelen med intervjuer är att forskaren har möjlighet
att ställa följdfrågor och låta informanten förklara sin åsikt.

5.3 Slutsatser
Den här avhandlingen undersöker vilken betydelse fysisk aktivitet har för elevers
inlärning enligt klasslärare i Österbotten. Kvalitativ forskningsmetod med intervju
som datainsamlingsmetod var bäst lämpat för att uppfylla studiens syfte och för att få
svar på forskningsfrågorna. Materialet som samlades in står som grund till de
narrativer som togs fram.
Fysisk aktivitet och inlärning är ett ständigt relevant och aktuellt ämne. I de
styrdokument som finns för skola och undervisning poängteras vikten av att främja en
fysiskt aktiv vardag. I de rekommendationer som finns för fysisk aktivitet anges hur
mycket människor i olika åldrar behöver röra på sig för att främja sin hälsa. Fysisk
aktivitet, hälsa och inlärning kan konstateras gå hand i hand.
Sällan när fysisk aktivitet kopplat till inlärning undersöks lyfts lärarnas erfarenheter
fram, vilket gör den här avhandlingen särskilt väsentlig för att belysa lärarnas
perspektiv och upplevelser. I den här avhandlingen framkommer att klasslärarna anser
att fysisk aktivitet har en stor betydelse för elevers inlärning. Det är svårt att peka på
att det generellt är den fysiska aktiviteten som påverkar skolprestationerna då det finns
så många andra faktorer som spelar in. Klasslärarna är trots det eniga om att de som är
fysiskt aktiva överlag presterar bättre i skolan. Sådan typ av fysisk aktivitet som har
störst betydelse för inlärningen är varierande och pulshöjande. Uthållighet och
varaktighet är också viktigt med tanke på inlärningen. Gruppaktiviteter är också sådant
som klasslärarna erfar att främjar inlärningen och bidrar till social förmåga.
49

5.4 Förslag till fortsatt forskning
Under våren 2020 blev distansundervisning aktuellt i skolorna i Finland på grund av
Covid-19 pandemin. Under hösten 2020 diskuteras distansundervisning igen som en
möjlighet för att upprätthålla undervisningen under pandemin och i framtiden vid
liknande situationer. Distansundervisning innebär både utmaningar och möjligheter
för såväl lärare som elever. Förslag till fortsatt forskning på temat fysisk aktivitet och
inlärning kunde vara att undersöka hur lärare möjliggör fysisk aktivitet under
distansundervisning. Hur kan eleverna fortsätta ha en fysiskt aktiv skolvardag trots att
undervisningen sker på distans? Distansundervisning är något nytt åtminstone för
grundskolorna och därför finns det mycket att undersöka på området. Om det dessutom
kommer att bli allt mer vanligt med distansundervisning så finns det alla skäl till att
göra forskning på området.
En annan sak som skulle vara intressant att undersöka på temat fysisk aktivitet och
inlärning är hur elever själva upplever att deras fysiska aktivitet påverkar deras
inlärning. Resultatet från den studien kunde då jämföras med lärarnas uppfattning om
vilken betydelse fysisk aktivitet har för elevernas inlärning. Här kunde både kvalitativa
och kvantitativa metoder vara av intresse. Genom enkätundersökningar kunde man nå
ut till många elever. Med intervjuer däremot kunde man ställa följdfrågor och se eller
höra elevernas reaktioner på frågorna. I en sådan undersökning kunde man också
jämföra skillnader mellan könen.
En intressant fortsatt forskning på lärares erfarenheter av vilken betydelse fysisk
aktivitet har på elevers inlärning skulle vara att göra en liknande undersökning med
lärare på andra stadiet eller lärare i högskolor. Mängden fysisk aktivitet sjunker ofta
med stigande ålder och därför skulle det vara intressant att göra en motsvarade studie
som den här med fokus på äldre barn och unga. Data kunde där med fördel samlas in
genom både enkäter och intervjuer. Genom enkäter når man snabbt ut till många och
utgående från enkäterna kunde man välja ut ett sampel som man också intervjuar.
Frågeställningen kunde här exempelvis vara vilken betydelse har fysisk aktivitet för
studerandes inlärning enligt lärare på andra stadiet.

50

Litteratur
Ahrne, G. & Svensson, P. (2015). Handbok i kvalitativa metoder (2. uppl.).
Stockholm: Liber.
Backman, S. (6 september 2018). Finländarna älskar att sitta och ligga ner – bara var
femte rör på sig tillräckligt. Hufvudstadsbladet Hämtad 18 november
2019, från https://www.hbl.fi/artikel/finlandarna-alskar-att-sitta-ochligga-ner-bara-var-femte-ror-pa-sig-tillrackligt/
Barenberg, J., Berse, T. & Dutke, S. (2011). Executive functions in learning processes:
Do they benefit from physical activity? Educational Research Review,
6(3),

Hämtad

14

september

2020,

från:

https://www.sciencedirect.com/science/article/pii/S1747938X11000315
?via%3Dihub
Bell, J. (2011). Introduktion till forskningsmetodik. Lund: Studentlitteratur
Caspersen, C., Powell, K. & Christenson, G. (1985) Physical Activity, Exercise, and
Physical Fitness: Definitions and for Health-Related Research.
Denscombe, M., Larson, P. & Larson, P. (2016). Forskningshandboken: För
småskaliga forskningsprojekt inom samhällsvetenskaperna (Upplaga
3:1.). Lund: Studentlitteratur.
Eriksson, I. (2007). Motorikobservationer och skolprestationer. Nordic Studies in
Education. 27(02) Hämtad 19 oktober 2020, från: https://www-idunnno.ezproxy.vasa.abo.fi/file/pdf/33192615/motorikobservationer_och_sk
olprestationer.pdf

51

Ericsson, I. (2017). Betydelsen av fysisk aktivitet och motorisk kompetens för lärande.
Riksidrottsförbundet

Hämtad

19

oktober

2020,

från:

http://muep.mau.se/bitstream/handle/2043/24038/betydelsen-av-fysiskaktivitet-och-motorisk-kompetens-for-larande.pdf?sequence=2

Eriksson Barajas, K., Forsberg, C. & Wengström, Y. (2013). Systematiska
litteraturstudie i utbildningsvetenskap – Vägledning vid examensarbeten
och vetenskapliga artiklar. Natur och kultur: Stockholm
Faskunger, J. (2013). Fysisk aktivitet och folkhälsa. Lund: Studentlitteratur
Gehris, J. S., Gooze, R. A. & Whitaker, R. C. (2015). Teachers' perceptions about
children's movement and learning in early childhood education
programmes. Child: Care, Health and Development, 41(1), pp. 122-131.
doi:10.1111/cch.12136

Hämtad

14

augusti

2020,

från:

http://web.b.ebscohost.com.ezproxy.vasa.abo.fi/ehost/pdfviewer/pdfvie
wer?vid=1&sid=9b43f01c-d699-4bdd-b588-a27b31cda49f%40pdc-vsessmgr06
Gillham, B. (2008). Forskningsintervjun – Tekniker och genomförande. Lund:
Studentlitteratur
Grindberg, T. & Langlo Jagtøien, G. (2000). Barn i rörelse. Lund: Studentlitteratur
Husu, P., Sievänen, H., Tokola, K., Suni, J., Vähä-Ypyä, H., Mänttäri, T. & Vasankari,
T. (2018). Suomalaisten objektiivisesti mitattu fyysinen aktiivisuus,
paikallaanolo ja fyysinen kunto. Utbildnings- och kulturministeriet.
Hämtad

18

november

2019,

från:

http://julkaisut.valtioneuvosto.fi/bitstream/handle/10024/161012/OKM
_30_2018.pdf
52

Johansson, A. (2005). Narrativ teori och metod. Lund: Studentlitteratur
Kvale, S. & Brinkmann, S. (2014). Den kvalitativa forskningsintervjun. Lund:
Studentlitteratur
Käll, L., Nilsson, M. & Lindén, T. (2014). The Impact of a Physical Activity
Intervention Program on Academic Achievement in a Swedish
Elementary School Setting. Journal of School Health, 84(8), Hämtad 14
september

2020,

från:

https://onlinelibrary.wiley.com/doi/abs/10.1111/josh.12179
Larsen, A. K., Kärnekull, B., & Kärnekull, E. (2009). Metod helt enkelt: En
introduktion till samhällsvetenskaplig metod. Malmö: Gleerup
Lieblich, A., Tuval-Mashiach, R. & Zilber, T. (1998). Narrative research – Reading,
Analysis and Interpretation. California: Sage Publications
Mattson, C.M., Jansson, E., & Hagströmer, M. (2016). Fysisk aktivitet – begrepp och
definitioner. Hämtad 27 januari 2020, från:

http://www.fyss.se/wp-

content/uploads/2017/09/FA_Begrepp-och-definitioner_FINAL_201612.pdf
Mednick, S. A. (1967). Inlärning – De grundläggande principerna för inlärning.
Minnets och glömskans funktioner. Stockholm: Wahlström & Widstrand
Nationalencyklopedin, (2020). Uppslagsverket. Hämtad 22 oktober 2020, från:
https://www.ne.se/uppslagsverk/
Olsson, H. & Sörensen, S. (2007). Forskningsprocessen – Kvalitativa och kvantitativa
perspektiv. Stockholm: Liber.

53

Patel, R. & Davidson, B. (2019). Forskningsmetodikens grunder – Att planera,
genomföra och rapportera en undersökning. Lund: Studentlitteratur
Raine, L. B., Lee, H., Saliba, B., Chaddock-Heyman, L., Hillman, C. & Kramer, A.
(2013). The Influence of Childhood Aerobic Fitness on Learning and
Memory. PLoS ONE, 8(9), Hämtad 14 september 2020, från:
https://www.ncbi.nlm.nih.gov/pmc/articles/PMC3770671/pdf/pone.007
2666.pdf
Tomporowski, P., McCullick, B., Pendleton, D. & Pesce, C. (2015). Exercise and
cognition: The role of exercise characteristics and a place for
metacognition. Journal of Sport and Health Science (4), 47–55
Turpeinen, S. & Hakamäki, M. (2018). Idrott och jämställdhet 2017; Översikt över
nuläget för jämställdhet mellan kvinnor och män inom idrottsområdet.
Utbildnings- och kulturministeriet. Hämtad 18 november 2019, från:
http://julkaisut.valtioneuvosto.fi/bitstream/handle/10024/160697/OKM
_18_2018.pdf?sequence=1&isAllowed=y
Världshälsoorganisationen. (2018). Physical activity. Hämtad 08 oktober 2019, från:
http://www.who.int/news–room/fact–sheets/detail/physical–activity
World Health Organization. (2018). Global action plan on physical activity 2018–
2030: more active people for a healthier world. Hämtad 6 november
2020, från: https://www.who.int/publications/i/item/9789241514187
Utbildningsministeriet. (2008). Fyysisen aktiivisuuden suositus kouluikäisille 7–18vuotiaille.

Hämtad

22

januari

2020,

från:

https://www.ukkinstituutti.fi/filebank/1477Fyysisen_aktiivisuuden_suositus_kouluikaisille.pdf
54

Utbildningsstyrelsen. (2014). Grunderna för läroplanen för den grundläggande
utbildningen. Helsingfors: Utbildningsstyrelsen.
Utbildningsstyrelsen. (2012). Motion och lärande. Hämtad 5 december 2019, från:
https://www.oph.fi/download/144379_Motion_och_larande_Sammandr
ag.pdf

55

Bilagor
Bilaga 1 Inbjudan till intervju
Inbjudan till intervju
Hej!
Jag skriver för tillfället min magisteravhandling i pedagogik om ämnet fysisk aktivitet
och inlärning. Rubriken för min avhandling är ”Vilken betydelse har fysisk aktivitet
för elevers inlärning enligt klasslärare i Österbotten?”. Jag har nu kommit till det
skedet där jag ska börja samla in information genom intervjuer med klasslärare. Jag
undrar om du skulle ha möjlighet och vilja ställa upp på en intervju? För intervjun bör
reserveras cirka 30 minuter. Intervjun skulle ske via nätet på en tid och via ett forum
som passar dig. Intervjun spelas in och transkriberas, men som informant är du hela
tiden anonym.
Min kandidatavhandling skrev jag på samma ämne, men då gjorde jag en
litteraturstudie. Jag är nu därför intresserad av att ta reda på vad klasslärare anser om
fysisk aktivitet och inlärning. Tacksam om du har möjlighet att ställa upp. Hör gärna
av dig om du har frågor eller vill veta mera.
Med vänliga hälsningar,
Felicia Willman, *telefonnummer*
Fakulteten för pedagogik och välfärdsstudier
Åbo Akademi, Vasa

Bilaga 2 Intervjuguide

Intervjuguide

Forskningsfrågor
1. Vilken betydelse anser klasslärare att fysisk aktivitet har för elevers inlärning?
2. Hurdan relation erfar klasslärare att det finns det mellan fysisk aktivitet och
skolprestationer?
3. Vilken typ av fysisk aktivitet anser klasslärare att främjar elevers inlärning.

Allmänt
Hur länge har du jobbat som lärare?
Hur länge har du jobbat på den här skolan?
Vilken årskurs är du klasslärare för?
Hur länge har du jobbat med den klass som du jobbar med nu?
Vilka ämnen undervisar du i?
Lärarens inställning till fysisk aktivitet
Brukar du röra på dig/vara fysisk aktiv? Vad tycker du i så fall om det?
Vem tycker du att ska röra på sig/vara fysiskt aktiv?
Vad är din inställning till fysisk aktivitet?
Tycker du att fysisk aktivitet är viktigt för barn och ungas hälsa? (Varför? Varför inte?)
Tycker du att fysisk aktivitet är viktigt för barn och ungas lärande? (Varför? Varför
inte?)
Främjar du en fysiskt aktiv vardag för dina elever? (Om ja, hur? Om nej, varför inte?)
Skulle du säga att fysisk aktivitet har större påverkan på elevers hälsa eller inlärning?
Motivera!

Elevernas fysiska aktivitet
Har du kännedom om dina elever rör på sig på fritiden? (Föreningsverksamhet,
idrottsaktiviteter, intressen och dylikt.)
Vad vet du om elevernas fysiska aktivitet på vägen till skolan? (Hur tar eleverna sig
till skolan?)
Vad vet du om dina elever i fråga om fysisk aktivitet? (konditionsnivå, uthållighet,
styrka osv.)
Vad vet du om dina elevers fysiska aktivitet under skoldagen? (lektioner, raster etc.)

Skolan
Hur främjar skolan elevernas fysiska aktivitet?
Vilka åtgärder har skolan vidtagit för att öka den fysiska aktiviteten bland eleverna?
Anser du att det finns en relation mellan vitsord i gymnastik och vitsord i andra ämnen?
(Om ja, i vilka andra ämnen? Motivera!)
Har du kunnat lägga märke till hur eleverna förhåller sig till undervisning/studier efter
en gymnastiklektion eller att de fått röra på sig mera? (Koncentration osv.)
Inlärning
Vilka skillnader finns det mellan årskurserna? Syftar här på mängd och typ av fysisk
aktivitet.
Hur har dessa skillnader i så fall visat sig på studierna/inlärning/studieprestationer?
Tror du att det är skillnad på olika typer av fysisk aktivitet för inlärningen?
Anser du att det finns en relation mellan fysisk aktivitet och inlärning? (Om ja,
hurdan?)?
Vilken betydelse anser du att fysisk aktivitet har för elevernas inlärning?
Hurdan relation erfar du att det finns mellan fysisk aktivitet och skolprestationer?
Vilken typ av fysisk aktivitet anser du att främjar elevernas inlärning?

Avslutning
Nu har vi diskuterat en hel del kring fysisk aktivitet och inlärning. Finns det ytterligare
något du vill lyfta fram gällande temat eller något du kom att tänka på under intervjun?
Vilka råd skulle du ge en kollega som vill främja sina elevers fysiska aktivitet?
Tycker du att du/skolan skulle kunna göra mera för att främja elevernas fysiska
aktivitet? Varför/varför inte?

