Personlig assistans ur assistansberättigades synvinkel
En kvalitativ undersökning

Magisteravhandling i utvecklingspsykologi
Isabella Roitto, 33740
Åbo Akademi, Vasa
Fakulteten för pedagogik och välfärdsstudier
Handledare: Karin Österman
Våren 2020

Isabella Roitto

Abstrakt
Syfte: Att öka förståelsen för personlig assistans och att studera assistansberättigades åsikter om
och erfarenheter av kommunen, personliga assistenter och boende. I undersökningen studeras
funktionshinderlagen samt hur artikel 19 i FN:s konvention om rättigheter för personer med
funktionsnedsättning uppfylls i Finland.
Metod: Semistrukturerade intervjuer utfördes under hösten 2019 med 14 assistansberättigade
i åldern 13 till 72 år, medelåldern var 43.4.
Resultat: Resultaten visade att personlig assistans är oerhört viktig oberoende vilken
funktionsnedsättning personen har. Största delen av personerna med intellektuell
funktionsnedsättning ansåg att serviceboende är en lämpligare boendeform än ett eget hem med
assistans dygnet runt. Åsikten om man borde kräva utbildning av assistenter fördelades jämnt.
Artikel 19 i FN:s konvention om rättigheter för personer med funktionsnedsättning ansågs inte
helt följas i Finland.
Diskussion: Resultaten visade att kommuner bör satsa på individuella beslut samt att skräddarsy
boendelösningarna. Tjänsterna som personer med funktionsnedsättningar är berättigade till
borde informeras öppet om. Funktionshinderlagen har mycket tolkningsutrymme och
resurskravet möjliggör att vissa grupper diskrimineras. Vissa personer med funktionsnedsättning
kan inte bo i eget hem med personlig assistans vilket står i konflikt med artikel 19 i FN:s
konvention om rättigheter för personer med funktionsnedsättning. Man borde själv få välja sin
assistent eftersom personkemin är viktig.
Sökord: personlig assistans, personer med funktionsnedsättning, FN:s konvention om rättigheter
för personer med funktionsnedsättning, funktionshinderlagen, serviceboende, personliga
assistenter

Isabella Roitto

Innehållsförteckning
1. Introduktion ............................................................................................................................ 1
1.1 Syfte ................................................................................................................................. 1
1.2 Centrala begrepp .............................................................................................................. 1
1.3 Personlig assistans ............................................................................................................ 2
1.3.1. Personlig assistans i de dagliga sysslorna ............................................................... 2
1.3.2. Personlig assistans i arbete och studier ................................................................... 2
1.3.3. Personlig assistans i fritidsaktiviteter ..................................................................... 3
1.4 Rätten till personlig assistans ........................................................................................... 3
1.4.1. Resurser att fastställa behovet av hjälp ................................................................... 4
1.5 Sätt att ordna personlig assistans ...................................................................................... 5
1.5.1. Arbetsgivarmodellen ............................................................................................... 5
1.5.2. Personlig assistans med servicesedel ...................................................................... 5
1.5.3. Personlig assistans som köptjänst eller som kommunens egen tjänst .................... 6
1.6 FN:s konvention om rättigheter för personer med funktionsnedsättning ......................... 6
1.6.1. Artikel 19 ................................................................................................................ 7
3. Metod ..................................................................................................................................... 7
2.1 Sampel .............................................................................................................................. 7
2.2 Instrument......................................................................................................................... 7
2.3 Procedur ........................................................................................................................... 7
2.4 Etiska aspekter.................................................................................................................. 8
3. Resultat ................................................................................................................................... 8
3.1 Presentation av de intervjuade ........................................................................................ 10
3.2 De intervjuade och kommunen ...................................................................................... 32
3.3 De intervjuade och de personliga assistenterna .............................................................. 35
3.5 Artikel 19 i FN:s konvention och jämlikhet ................................................................... 44
3.6 Resurskravet i funktionshinderlagen .............................................................................. 46
3.7 Innebörden av personlig assistans .................................................................................. 49
4. Diskussion ............................................................................................................................ 50
4.1 Sammanfattning av resultaten ........................................................................................ 50
4.2 Undersökningens implikationer ..................................................................................... 53
4.2 Undersökningens begränsningar .................................................................................... 53
4.3 Förslag till fortsatt forskning .......................................................................................... 53

Referenser .............................................................................................................................. 54
Bilaga 1 .................................................................................................................................. 57
Bilaga 2 .................................................................................................................................. 60

Isabella Roitto

1. Introduktion
1.1 Syfte
Syftet med undersökningen var att öka förståelsen för personlig assistans och att studera
assistansberättigades åsikter om och erfarenheter av kommunen, personliga assistenter och
boende. I undersökningen studeras även bestämmelserna om personlig assistans i
funktionshinderlagen samt hur artikel 19 i FN:s konvention om rättigheter för personer med
funktionsnedsättning (CRPD, 2006) uppfylls i Finland.

1.2 Centrala begrepp
En gravt handikappad person är enligt 8 c § i lagen om service och stöd på grund av handikapp
(981/2008) en person med ett långvarigt eller framskridande handikapp eller en sådan sjukdom
som upprepningsvis kräver en annan persons hjälp för att klara av de funktioner som hör till
normal livsföring. Begreppet handikapp anses numera föråldrat och det används nästan
enbart i lagstiftningen (Nordlund-Spiby, 2018). Istället har man börjat tala om
funktionshinder

och

personer

med

funktionsnedsättningar.

Personer

med

funktionsnedsättning innefattar bland annat personer med varaktiga fysiska, psykiska,
intellektuella eller sensoriska funktionsnedsättningar, vilka i samspel med olika hinder kan
motverka deras fulla och verkliga deltagande i samhället på lika villkor som andra (CRPD,
2006). Intellektuell funktionsnedsättning och utvecklingsstörning betyder samma sak
(Arvidsson, 2016). Personer med intellektuell funktionsnedsättning innefattar personer
med stor variation i intellektuell förmåga, de flesta har en lindrig funktionsnedsättning
men det finns även de med måttlig eller grav funktionsnedsättning.
Serviceboende är enligt 8 § i lagen om service och stöd på grund av handikapp (981/2008)
en service som kommunen är skyldig att ordna för en gravt handikappad. Ifall tillräcklig
omsorg inte kan tryggas till den gravt handikappade genom åtgärder inom den öppna vården är
kommunen dock inte skyldig att ordna serviceboende. Social- och hälsovårdsministeriet (2012)
betonar att serviceboende kan ordnas på olika sätt, i ett servicehus, som gruppboende, som
utspritt boende eller i en enskild bostad som en gravt handikappad besitter. I handboken om
funktionshinderservice framgår att service och tjänster i anslutning till boendet kan vara
förflyttningar, påklädning, personlig hygien, mathushållning och städning av bostaden samt
tjänster som behövs för främjande av den boendes hälsa, rehabilitering och trivsel (THL, 2019).

1

Isabella Roitto

1.3 Personlig assistans
Personlig assistans är ett hjälpmedel som möjliggör för den handikappade att utföra de sysslor
och bestyr som den handikappade inte klarar av att utföra själv på grund av en
funktionsnedsättning eller sjukdom (Nurmi-Koikkalainen, 2009). Personlig assistans är en
användarstyrd tjänst som grundades som en del av American Independet Living–rörelsen i
slutet av 1960-talet (Egard, 2011). Ideologin har spridit sig över hela världen och fungerar som
ett stödsystem för personer med funktionsnedsättningar. I personlig assistans definierar den
person som har behov av assistans de saker och uppgifter som ska utföras (Nurmi-Koikkalainen,
2009). Det är alltså den assistansberättigade som bestämmer vem som assisterar, vad
assistansen innehåller samt när, var och hur assistansen utförs.
Enligt 8 c § i lagen om service och stöd på grund av handikapp (981/2008) ses personlig
assistans som en nödvändig hjälp som en gravt handikappad har behov av hemma eller utanför
hemmet. Personlig assistans kan beviljas i de dagliga sysslorna, i arbete och studier, i
fritidsaktiviteter, i samhällelig verksamhet samt i upprätthållande av sociala kontakter. Syftet
med personlig assistans är att den ska hjälpa en gravt handikappad att göra sina egna val när det
gäller att främja förutsättningarna att leva och vara verksam som jämbördig medlem av
samhället samt förebygga och undanröja olägenheter och hinder som handikappet medför.
1.3.1. Personlig assistans i de dagliga sysslorna
Det framgår i handboken om funktionshinderservice att dagliga sysslor är sysslor både i och
utanför hemmet, vilka betraktas generellt som sedvanliga funktioner i livet (THL, 2019).
Sysslorna avses upprepas med vissa tidsintervaller, antingen dagligen eller mer sällan. Till de
dagliga sysslorna hör t.ex. rörlighet, påklädning, skötsel av personlig hygien, klädvård och
matförsörjning, skötsel av hemmet och uträttande av ärenden (Nurmi-Koikkalainen, 2009). Ifall
den svårt funktionsnedsatta personen bor på serviceboende där de dagliga sysslorna tryggas av
personalen, kan den personliga hjälpen inriktas till de dagliga sysslorna utanför hemmet. Enligt
8 c § i lagen om service och stöd på grund av handikapp (981/2008) ska personlig assistans
ordnas i dagliga sysslor i den utsträckning det är nödvändigt för den gravt handikappade.
1.3.2. Personlig assistans i arbete och studier
I handboken om funktionhinderservice framgår att med arbete avses att personen med svår
funktionsnedsättning är antingen i ett anställningsförhållande eller har företagsverksamhet
(THL, 2019). Med studier avses studier som leder till en examen eller ett yrke, eller sådana

2

Isabella Roitto

studier som förstärker yrkesskickligheten hos personen med svår funktionsnedsättning. I den
grundläggande utbildningen är det kommunens utbildningsväsende som i första hand ansvarar
för personlig assistans, men ifall den är olämplig eller otillräcklig har handikappservicen en
sekundär skyldighet att ordna personlig assistans. I gymnasier eller högskolor ordnas den
personliga assistansen i första hand med stöd av handikappservicen. I 8 c § i lagen om service
och stöd på grund av handikapp (981/2008) finns bestämmelser att personlig assistans ska
ordnas i arbete och studier i den utsträckning det är nödvändigt för den gravt handikappade.
1.3.3. Personlig assistans i fritidsaktiviteter
Handboken om funktionshinderservice beskriver fritidsaktiviteter som aktiviteter där personen
behöver hjälp och som inte hör till de dagliga sysslorna eller arbete och studier (THL, 2019).
Fritidsaktiviteterna beror på själva personen med funktionsnedsättning och omfattar även
samhällelig verksamhet och upprätthållande av sociala kontakter. Även om personen med svår
funktionsnedsättning bor på serviceboende, där övriga sysslor tryggas av personalen, kan
personen bli beviljad personlig assistans i fritidsaktiviteter. Det centrala är att personens
individuella behov tas i beaktande. Personens livssituation, karaktär, förväntningar och
intressen inverkar på i vilken omfattning hen behöver hjälp. Enligt 8 c § i lagen om service och
stöd på grund av handikapp (981/2008) ska personlig assistans ordnas i fritidsaktiviteter minst
30 timmar per månad, om inte ett mindre timantal räcker att tillförsäkra den gravt handikappade
nödvändig hjälp. Enligt handboken om funktionshinderservice kan kommunen således vara
skyldig att bevilja ett större antal timmar än 30 timmar per månad eller i specialfall bevilja färre
timmar (THL, 2019). I sådana fall ska kommunen utreda och påvisa att ett större antal inte är
nödvändigt för personen med en funktionsnedsättning.

1.4 Rätten till personlig assistans
Personlig assistans blev en subjektiv rättighet för gravt handikappade i samband den nya
lagreformen i funktionshinderlagen år 2009 (Korkonen, 2016). I handboken om
funktionshinderservice påpekas att personer med intellektuell funktionsnedsättning också har
rätt till personlig assistans (THL, 2019). Det kan vara svårt för dem att uttrycka sina hjälpbehov
men det betyder ändå inte att de inte skulle ha resurser att definiera sin assistans bara de får
tillräckligt med tid och stöd av andra. I regeringens nya lagförslag konstateras att personen inte
förutsätts ha någon speciell funktionsnedsättning eller sjukdom, utan det viktiga är att bedöma

3

Isabella Roitto

personen på individuell nivå. Man har rätt att kombinera personlig assistans med andra tjänster,
t.ex. serviceboenden och hemtjänsten (Nurmi-Koikkalainen, 2009).
Enligt handboken om funktionhinderservice kopplas rätten till personlig assistans till de
objektiva orsakerna till funktionsnedsättningen, inte till en viss ålder (THL, 2019). Därmed har
också äldre personer med funktionsnedsättningar och personer som drabbats av en
funktionsnedsättning vid högre ålder rätt till service och stödinsatser. Personer med sjukdomar
och funktionsnedsättningar som har ett samband med normalt åldrande omfattas dock inte av
funktionshinderlagen. I funktionshinderlagen nämns inte någon nedre åldersgräns för personlig
assistans och därmed kan också barn ha rätt till personlig assistans. Personlig assistans hos barn
måste alltid bedömas individuellt och svara på barnets behov gentemot sin ålder och
utvecklingsnivå.
1.4.1. Resurser att fastställa behovet av hjälp
I 8 c § i lagen om service och stöd på grund av handikapp (981/2008) finns bestämmelser om
att den gravt handikappade förutsätts ha resurser att definiera assistansen innehåll och sättet att
ordna den. I handboken om funktionshinderservice framgår att regeringen överlämnade en
proposition med förslag till lag om funktionshinderservice till riksdagen den 27 september 2018
men den förföll då social- och hälsovårdsreformen sprack och regeringen föll i mars 2019
(THL, 2019). Avsikten med regeringens proposition RP 159/2018 rd (Finlands riksdag, 2018)
var att lagen om service och stöd på grund av handikapp och lagen angående specialomsorger
om utvecklingsstörda skulle slås samman till en ny lag om funktionshinderservice. Enligt
social- och hälsovårdsministeriet (n.d.) torde följande regering ta ställning till hur
funktionshinderservicen ska reformeras. I social- och hälsovårdsministeriets presentationsblad
(2017) om lagförslaget framgår att resurskravet finns kvar. Bevarandet av resurskravet
bedömdes av en del remissinstanser dåligt med tanke på jämlikheten mellan personer med
funktionsnedsättning och av en del nödvändigt för att trygga självbestämmanderätten för
personer med funktionsnedsättning. Ahola och Konttinen (2011) menar att förutsättningen att
personerna med grav funktionsnedsättning ska själva vara aktiva och definiera assistansen
innehåll innebär att en del personer med funktionsnedsättningar blir utanför rätten till personlig
assistans. I handboken om funktionshinderservice påpekas att även om personen med en svår
funktionsnedsättning har svårt att utrycka sig kan personen bli hörd med olika metoder, såsom
tolkning eller att ty sig till anhörigas och närståendes expertis (THL, 2019). Fastställande av
hjälpbehovet får dock inte enbart grunda sig på andra människors åsikter.

4

Isabella Roitto

1.5 Sätt att ordna personlig assistans
I 8 d § i lagen om service och stöd på grund av handikapp (981/2008) finns bestämmelser att
kommunen ska beakta den gravt handikappades egna åsikter och önskemål samt det i
serviceplanen definierade individuella hjälpbehovet och den handikappades livssituation i sin
helhet när det bestäms på vilket sätt personlig assistans ska ordnas. I handboken om
funktionhinderservice framkommer att kommunen kan ordna personlig assistans med
arbetsgivarmodellen, servicesedel eller som egna tjänster eller köptjänster (THL, 2019).
Oberoende vilken modell används är det kostnadsfritt för klienten. Klienten ska få information
om vilka alternativ det finns för att kunna framföra sin åsikt om det lämpligaste sättet att ordna
servicen. När det bestäms på vilket sätt personlig assistans ordnas är det viktigt att kriterierna
för personlig assistans uppfylls, d.v.s. att klienten själv får definiera vem, vad, hur, var och när
hen behöver hjälp (Nurmi-Koikkalainen, 2009). Traditionella serviceboenden, boendetjänster
och hemtjänsten uppfyller inte dessa kriterier.
1.5.1. Arbetsgivarmodellen
I handboken om funktionhinderservice framgår att arbetsgivarmodellen innebär att personen
med funktionsnedsättning själv fungerar som arbetsgivare och avlönar assistenten (THL, 2019).
Kommunen ersätter personen för kostnaderna som avlönandet av en personlig assistent medför
samt de övriga nödvändiga och skäliga kostnaderna som en arbetsgivare ska betala enligt lag.
För kommunen är arbetsgivarmodellen den billigaste och troligen den lättaste modellen att
ordna i praktiken, vilket medför att denna modell används mest i Finland (Malmlund, 2017).
Fördelen med arbetsgivarmodellen är att personens självbestämmanderätt förverkligas bäst i
denna modell, men den kräver tydligare definitioner i lagstiftningen så att ansvarsfrågorna
löses. Kantamaa (2017) menar att arbetsgivarmodellen är bra då när den gravt handikappade
har tillräckliga resurser att fungera som arbetsgivare.
1.5.2. Personlig assistans med servicesedel
I lagen om servicesedlar inom social- och hälsovården (569/2009) definieras servicesedeln som
en utfästelse om att ersätta kostnaderna för en tjänst som tillhandahålls av en serviceproducent
upp till det värde som kommunen fastställt på förhand. I servicesedelsystemet finns tre centrala
aktörer, nämligen kommunen, klienten och serviceproducenten (Melin, Tuominen-Theusen &
Koila, 2010). Kommunen bestämmer om servicesedlarnas ibruktagande, värde, målgrupp och
dess köptjänster samt om kriterierna för serviceproducenterna medan klienten väljer

5

Isabella Roitto

serviceproducenten som sedan producerar klientens service (Linnosmaa, 2012). Valfriheten är
ett centralt begrepp i servicesedelmodellen och enligt Linnosmaa (2012) omfattar den både
fördelar och nackdelar. Fördelen är att det kan uppstå konkurrens bland serviceproducenterna
vilket bidrar till att serviceproducenter specialiserar sig inom vissa områden och nackdelen är
att det möjliggör ett fenomen där serviceproducenterna kan välja att producera sin service
enbart till de kunder de anser som lätta och lönsamma.
1.5.3. Personlig assistans som köptjänst eller som kommunens egen tjänst
I handboken om funktionhinderservice framgår att kommunen kan ordna personlig assistans
inom ramen för sin egen verksamhet eller i samarbete med andra kommuner eller
samkommuner, eller som köptjänst av antingen en offentlig eller privat serviceproducent (THL,
2019). I 4 § i lagen om planering av och statsunderstöd för social- och hälsovården (1309/2003)
finns bestämmelser om att kommunen eller samkommunen ska försäkra sig om att den
anskaffade privata serviceproducentens service motsvarar den nivå som krävs av motsvarande
kommunala verksamhet. När personlig assistans ordnas som köptjänst beviljas den enskilda
klienten en betalningsförbindelse där kommunen och serviceproducenten kommit överens om
köptjänstens innehåll och dess priser (Nurmi-Koikkalainen, 2009).

1.6 FN:s konvention om rättigheter för personer med funktionsnedsättning
FN:s konvention om rättigheter för personer med funktionsnedsättning (CRPD, 2006) öppnades
för undertecknande i mars 2007 och samma månad var Finland bland de första länder som
undertecknade konventionen (Mahlamäki, 2015). Konventionen trädde internationellt i kraft i
maj 2008. Det skedde ett stort framsteg för att försvara och respektera rättigheterna för personer
med funktionsnedsättning i maj 2016 när Finland ratificerade konventionen och dess fakultativa
protokoll (STM, 2016b). Syftet med konventionen är att främja, skydda och säkerställa det fulla
och lika åtnjutandet av alla mänskliga rättigheter och grundläggande friheter för alla personer
med funktionsnedsättning och att främja respekten för deras inneboende värde (CRPD, 2006).
I konventionen betonas att personer med funktionsnedsättning har rätten att fullt ut delta i
samhället och höras i allt beslutsfattande som gäller dem själva (STM, 2016a). Personer med
funktionsnedsättning har rätt att leva ett självständigt liv som en del av sin egen närmiljö utan
diskriminering. De centrala principerna i konventionen är delaktighet, tillgänglighet och
individuellt självbestämmande.

6

Isabella Roitto

1.6.1. Artikel 19
Artikel 19 i FN:s konvention om rättigheter för personer med funktionsnedsättning handlar om
rätten att leva självständigt och delta i samhället med lika valmöjligheter som andra personer
(CRPD, 2006). I denna artikel ingår att personer med funktionsnedsättning inte är tvungna att
bo i särskilda boendeformer, utan de har som andra personer möjlighet att välja sin
bosättningsort och var och med vem de vill leva. Isolering och avskildhet från samhället skall
förhindras genom att personer med funktionsnedsättning har tillgång till olika former av
samhällsservice, både i hemmet och inom särskilt boende, och till annan service som är
nödvändig för att stödja boende och deltagande i samhället. Samhällsservice och anläggningar
som är avsedda för allmänheten ska vara tillgängliga och uppfylla behoven för personer med
funktionsnedsättning.

2. Metod
2.1 Sampel
I undersökningen deltog 14 personer, varav åtta var kvinnor och sex var män. Alla deltagare
använder personlig assistans via en privat serviceproducent. Deltagarna som har intellektuell
funktionsnedsättning (8 st.) fick stöd i att svara på frågorna av en förälder. I undersökningen
deltog ett barn. Medelåldern var 43.4, den äldsta respondenten var 72 år och den yngsta var 13
år.

2.2 Instrument
Data samlades in med hjälp av intervjuer. Intervjuer är en lämplig datainsamlingsmetod för att
förstå fenomen och situationer (Danielson, 2012). Intervjuerna i denna undersökning var
semistrukturerade. De genomfördes med ett på förhand uppgjort intervjuschema (Bilaga 1),
som gav plats för uppföljningsfrågor och deltagarnas egna reflektioner, kommentarer och
erfarenheter.

2.3 Procedur
I september 2019 skickades via en privat serviceproducent en förfrågan till totalt 59 personer
om att få skicka en inbjudan till intervju om personlig assistans. Inbjudan till intervjun
skickades till 23 personer, slutligen deltog 14 personer i undersökningen. Intervjuerna
genomfördes oktober 2019 i form av en träff på en plats som deltagaren själv fick välja. Nio
7

Isabella Roitto

intervjuer genomfördes hemma hos deltagaren, tre i en caféteria och två på bibliotek.
Intervjuerna bandades in med applikationen ”Röstmemo” på iPhone. En av intervjuerna
bandades inte in på grund av att deltagaren inte önskade det. Intervjuernas längd varierade
mellan 29 till 99 minuter. Alla deltagare skrev under ett samtycke i samband med intervjun
(Bilaga 2). I november 2019 transkriberades intervjuerna på originalspråket. 11 intervjuer
gjordes på svenska och tre på finska.

2.4 Etiska aspekter
Respondenterna som deltog undersökningen var alla anonyma. Studien följde de etiska
principer beträffande vetenskaplig forskning med människor som stipuleras i the Declaration
of Helsinki (World Medical Association, 2008) samt riktlinjer för forskningsverksamhet
utgivna av the Finnish Advisory Board on Research Integrity (2012). Samtliga namn på
respondenter som används i detta arbete är pseudonymer. För att personerna inte ska kännas
igen är deras bostadsort inte nämnd och diagnoserna är inte mycket specifika. Deltagarna i
undersökningen informerades om att de hade möjlighet att hålla en paus när som helst under
intervjun. Undersökningens syfte och typen av frågor som skulle ställas delgavs deltagarna före
intervjun påbörjades. Det poängterades att intervjuerna skulle bandas in och användas endast
för denna undersökning. När undersökningen är publicerad kommer intervjumaterialet att
förstöras.

3. Resultat
Åtta intervjuade har intellektuell funktionsnedsättning och sex har en annan typ av
funktionsnedsättning. Alla intervjuade har beviljats personlig assistans till fritidsaktiviteter, sju
personer har beviljats assistans ytterligare till dagliga sysslor och en person har beviljats till
ytterligare dagliga sysslor och arbete. De beviljade assistanstimmarna varierar från 15 till 248
timmar per månad. Fem personer ansåg att deras timantal inte täcker behovet och en var delvis
av den åsikten. Största delen av de personer som ansåg att deras timantal inte täcker deras behov
var personer med intellektuell funktionsnedsättning. Fyra personer ansåg att deras beviljade
timantal täcker deras behov och fyra personer var delvis av den åsikten. För sammanfattning
av de intervjuade och deras personliga assistans, ses Tabell 1.

8

Isabella Roitto

Tabell 1
Sammanfattning av de intervjuade och deras personliga assistans
Diagnos

Timantal beviljat
per månad

För vad är assistansen
beviljad

Täcker timantalet
behovet

Peter

Lindrig intellektuell
funktionsnedsättning

30

Fritidsaktiviteter

Delvis ja

Anna

Måttlig intellektuell
funktionsnedsättning och
fysisk funktionsnedsättning

16

Fritidsaktiviteter

Nej

Kalle

Fysisk funktionsnedsättning

150

Dagliga sysslor och
fritidsaktiviteter

Ja

Jesper

Grav intellektuell
funktionsnedsättning

123

Dagliga sysslor och
fritidsaktiviteter

Nej

Lisa

Fysisk funktionsnedsättning

248

Dagliga sysslor och
fritidsaktiviteter

Ja

Frida

Intellektuell
funktionsnedsättning

30

Fritidsaktiviteter

Delvis ja

Rikhard

Lindrig intellektuell
funktionsnedsättning

48

Dagliga sysslor och
fritidsaktiviteter

Nej

Sofia

Hjärnskada

80

Dagliga sysslor och
fritidsaktiviteter

Ja

Kevin

Downs syndrom

20

Fritidsaktiviteter

Delvis nej

Johanna

Fysisk funktionsnedsättning

30

Fritidsaktiviteter

Nej

Markus

Lindrig intellektuell
funktionsnedsättning

15

Fritidsaktiviteter

Delvis ja

Maria

Flera somatiska
funktionsnedsättningar

180

Dagliga sysslor och
fritidsaktiviteter

Nej

Mikaela

Intellektuell
funktionsnedsättning

30

Fritidsaktiviteter

Ja

Lena

Fysisk funktionsnedsättning

48 + 30

Arbete, dagliga sysslor
och fritidsaktiviteter

Delvis ja

9

Isabella Roitto

3.1 Presentation av de intervjuade
Peter
Peter är en 30-årig man med en lindrig intellektuell funktionsnedsättning. Han fick stöd av sin
far för att svara på intervjufrågorna. Peter är tillsvidare beviljad personlig assistans 30 timmar
i månaden för fritidssysslor. Peter använder personlig assistans främst på söndagar, och anser
att det beviljade timantalet är ganska optimalt. Litet fler timmar skulle vara välkommet då det
skulle möjliggöra assistans även under vardagar och lördagar. Innan han beviljades personlig
assistans var situationen mycket svår. Peter köade i fyra år att få en så kallad fritidsvän fyra
timmar i månaden och till sist fick han det en gång ett par timmar, och sen var det slut. Nu har
Peter använt assistans i ca tre år. Han har en servicesedel och den personliga assistansen
anordnas av en privat serviceproducent. Han har alltid använt samma serviceproducent. Peters
far fick höra om möjligheten till personlig assistans via andra föräldrar på serviceboendet.
Personlig assistans är oerhört viktig för Peter och den hjälper honom att göra saker som han
annars inte kunde göra p.g.a. sin funktionsnedsättning.
Peter och kommunen
När Peter hade hittat den serviceproducent han ville använda ansökte han om personlig assistans
av kommunen. Det tog inte länge för kommunen att göra ett beslut, en vecka eller två.
Kommunen sade att de kan erbjuda Peter 30 timmar i månaden, det var ingen särskild
diskussion om timantalet. Peter upplevde inte diskriminering i ansökningsprocessen och han
fick själv välja på vilket sätt den personliga assistansen skulle ordnas. Peters far anser att det
kanske skulle behövas mera information och stöd från kommunen och socialhandledarna.
Kommunen informerade inte alls om t.ex. den personliga assistansen. Det finns inget
kontakttagande från kommunens sida utan man måste ta reda på allt själv. Peters far upplever
det väldigt svårt att nå socialhandledarna. De sitter långt borta och man måste antingen använda
e-post eller komma ihåg telefontiderna.
Peter och de personliga assistenterna
Det tog max. en månad, med alla formalia, att hitta en lämplig assistent till Peter. Han
intervjuade tre kandidater och valde den lämpligaste. Peters personliga assistent har varit
samma person ända sedan början och de har samarbetat så gott som oavbrutet i ca tre år. Endast
under förra sommaren hade Peter en vikarie. Assistentens främsta uppgift är att fungera som en
10

Isabella Roitto

länk till samhället. Tillsammans hänger de på stan, går på bio och handlar mm. Enligt Peter ska
en assistent vara snäll och fin. Peters far menar att en bra assistent har förståelse för den person
hen assisterar och på ett visst sätt ska hen vara den delen av hjärnan som inte fungerar.
Användaren av assistans ska stå i förgrunden och assistenten finns i bakgrunden som stöd. Peter
upplever sin assistent som sin kompis. Enligt Peters far ska det inte krävas av assistenter någon
formell skolning utan det viktiga är att de har umgängeskunskap, vilja och förmåga. Dock är
det bra med en introduktion till arbetet.
Peter och boende
Peter bor med sin katt i ett serviceboende där han har sin egen radhuslägenhet med ett rum,
vardagsrum, kök och toalett. Det finns personal som hjälper Peter med bl.a. måltiderna och att
ta sin medicin, men det ordnas ingenting utöver de timmar som han anses behöva vård. Peter
har bott där ca åtta år och han trivs bra. Det negativa är att boendet är lite avsides och
trafikförbindelserna är dåliga. Innan Peter flyttade till sitt nuvarande hem bodde han i ett boende
där han hade enbart ett eget rum. Vardagsrummet och köket var gemensamt med andra boenden
som Peter inte alls kom överens med. Då fanns det inte heller möjligheter att gå ut med hjälp
av en assistent så Peter blev helt förstörd. Han flyttade dit för det erbjöds inga andra alternativ.
Peters far tror att Peter skulle klara av att bo i ett helt eget hem och klara vardagen med hjälp
av personliga assistenter men detta skulle förutsätta att assistenterna kommer på utsatta tider.
Bästa lösningen på boende vore något centralt ställe där det finns andra människor att vända sig
till. Ifall man bor på landsbygden borde kollektivtrafiken fungera bra.
Anna
Anna är en 41 år gammal kvinna med en måttlig intellektuell funktionsnedsättning och en fysisk
funktionsnedsättning. Hon deltog inte själv i intervjun, utan hennes mor svarade på frågorna för
henne. Anna har haft personlig assistans för fritidsaktiviteter i två år. Ett år ordnades det med
arbetsgivarmodellen och ett år som köptjänst till en privat serviceproducent. Vid
intervjutillfället ordnades assistansen som köptjänst och kommunen hade beviljat Anna en
betalningsförbindelse för 16 h/mån. Den var tidsbunden till ett år, och numera är ifrågavarande
betalningsförbindelse inte i kraft. Annas mor sade att det var oklart hur assistansen skulle se ut
i fortsättningen men troligen skulle Anna bli tvungen att byta serviceproducent. Annas mor
önskar att Anna hade lite mera assistanstimmar. Hon älskar att röra på sig, och mera
assistanstimmar skulle möjliggöra fritidsaktiviteter även vardagskvällar. Nu används
assistansen främst om helgerna. Anna är nöjd med sin assistans och den är viktig för henne.
11

Isabella Roitto

Anna och kommunen
Annas mor upplever att de måste kämpa hårt för att få ett beslut om personlig assistans. Det tog
totalt ett år att få beslutet. Första gången de ansökte om personlig assistans fick de av kommunen
ett beslut enligt en helt annan paragraf. Socialhandledaren påstod att det inte fanns något som
personlig assistans i deras kommun. Med hjälp av en jurist skickade Annas mor till
socialhandledaren en slideshow där det framgick vad personlig assistans för fritidsaktiviteter
är. Eftersom man inte kunde göra besvär på beslutet direkt till kommunen, gjorde Annas mor
besvär till Regionförvaltningsverket. En tid efter att besväret var gjort ringde Annas mor till
socialhandledarens chef för att kolla situationen. Chefen sade att det är klart att det finns
personlig assistans i deras kommun. Sedan gjordes en ny ansökan för 30 timmar i månaden och
slutligen fick Anna ett beslut om 20 timmar i månaden. Det gavs ingen motivering varför Anna
inte fick de 30 timmar i månaden som hon ansökt om. Första året ordnades assistansen enligt
arbetsgivarmodellen eftersom det fanns inga andra val. När Anna äntligen fick byta till
serviceproducent måste hon pruta på timantalet. Det sjönk från 20 till 16 timmar i månaden.
Enligt Annas mor är arbetsgivarmodellen väldigt skör eftersom personaladministration ligger
på den anhörigas ansvar. Hon ser bara positiva saker i att använda en serviceproducent. I det
stora hela upplevde Anna och hennes mor diskriminering i processen att bli beviljad personlig
assistans, och känner att de inte fick tillräcklig stöd eller info av kommunen.
Anna och de personliga assistenterna
Anna har två kompetenta och erfarna assistenter. Det tog inte länge att hitta assistent, ca två
veckor. Hon har inte behövt byta assistent, enbart komplettera med en till. Anna upplever sina
assistenter som sina kompisar. Det märks t.ex. så att även om Anna vet att hennes assistent ska
komma nästa söndag så kan hon ringa sin mor flera gånger i veckan för att bekräfta tiden. Anna
går med sin assistent t.ex. på bio, teater och diverse utflykter. Assistenterna är otroligt viktiga
för henne, troligen viktigare än assistenterna själva förstår. Som Annas assistent ska man vara
lyhörd och få fram det hon önskar. Annas mor anser att serviceproducenter kunde ordna någon
halv-, eller heldagsinskolning för personliga assistenter, men det viktigaste är ändå att
assistenten har den sociala kompetensen. Annas mor tycker att ordet personkemi är lite absurt.
Hon påpekar att det är många som alltid tänker utgående från personen med
funktionsnedsättning och att saker och ting skall gå enligt dennas premisser. Enligt Annas mor
ska man också sätta krav på personen med funktionsnedsättning, så att också hen växer i sin
egen roll.

12

Isabella Roitto

Anna och boende
Anna har bott i sju år i sin egna lokal i ett serviceboende. Vardagsrummet är gemensamt med
andra brukare. Serviceboendet fungerar i ett höghus i fyra våningar och har 20 brukare. Tidigare
bodde Anna i ett annat serviceboende men hon var tvungen att flytta där ifrån på grund av att
det sanerades. Efter att saneringen var färdig flyttade en annan typ av brukare in. Anna och
hennes mor fick inte välja vart hon skulle flytta, men de fick se ritningar och de var ivriga inför
flytten. Annas mor menar att Anna var lyckligast lottad av alla 20 som flyttade till det nybyggda
serviceboendet. Hon fick nämligen med sig tre vårdare från sitt tidigare boende till sin våning.
Ca tre månader efter flytten ordnade brukarnas anhöriga egna möten. Annas mor var chockad
över hur mycket hemskheter de andra anhöriga hade att berätta om serviceboendet. Fokusen på
mötena var bl.a. otillräcklig personal, problem med nycklar, försvunna saker och smuts. Annas
mor satt på flera möten och de pratade alltid samma saker och ingenting gick framåt. Alla
anhöriga var helt körda och Annas mor kände sig desperat i situationen. Hon påpekar att det
har hänt ”faktiskt hemska saker” på serviceboendet men största problemet är personalbristen
och saknaden av ledarskap. Annas mor förstår att det inte varit lätt för serviceboendet. De har
varit tvungna att implementera mycket under en kort tid. Nu har ändå allt blivit mycket bättre
då alla har kämpat på tillsammans. Det positiva med serviceboendet är att förbindelserna är bra,
det finns många aktiviteter nära och Anna har kompisar. Hon trivs i sitt hem och det är
huvudsaken.
Kalle
Kalle är en 72-årig man vars vänstra sida av kroppen är förlamad. Hans fysiska
funktionsnedsättning är en följd av en massiv hjärnblödning. Han fick höra om möjligheten till
personlig assistans av en socialarbetare på sjukhuset. Kalle har beviljats av sin hemkommun en
servicesedel på 150 timmar i månaden för dagliga sysslor och fritidsaktiviteter. Han har använt
assistans i snart två år av en och samma privata serviceproducent. Kalle använder sin assistans
varje dag ca fem timmar per dag, och för tillfället täcker assistanstimmarna hans behov. Till en
början hade han beviljats hemvård, men då han blev i bättre skick fick han möjligheten att byta
den till personlig assistans. Kalle är tacksam över att han klarade sig i liv och att han inte är
värre skadad. Det som hände honom har varit en nyttig resa och världen har öppnat sig på ett
helt annat sätt.

13

Isabella Roitto

Kalle och kommunen
Det gick fort för Kalle att få ett beslut om personlig assistans och han upplevde inte
diskriminering i processen. Däremot tyckte han illa om att kommunen starkt försökte övertala
honom att välja arbetsgivarmodellen istället för en servicesedel. Kommunen sade att som egen
arbetsgivare skulle han få mera assistanstimmar och mera rörelsefrihet. Kalle sade att det vore
otänkbart att han skulle vara egen arbetsgivare då han vet från sitt egna arbete hurdant det är att
vara en arbetsgivare. Kalle upplever också att han inte har fått tillräckligt mycket stöd eller
information av kommunen. Istället måste han gräla för rättigheter som står i lagen. Han
kämpande t.ex. i en månad för att få sitt taxikort för att kunna transportera sig från plats A till
B. Kalle menar att då man anhåller av kommunen om någonting måste man undvika att skriva
slarvigt. Om man ska ha en chans att bli beviljad någonting måste allt man skriver hänvisas till
handikappservicelagen. Kalle upplever att kommunen försöker gömma saker och att man själv
måste aggressivt och aktivt be om hjälp. Detta har lett till att Kalle blivit trött och negativ istället
för att hålla humöret uppe och ha fokusen på att rehabilitera sig. Han menar att det lär finnas en
massa saker han kunde anhålla om, men han vet inte vem han kan vända sig till för att få närmare
information.
Kalle och de personliga assistenterna
Kalles assistenter fungerar som hans andra hand och hjälper honom i vardagen. De följer med
honom på olika ärenden, t.ex. till gymmet och fysioterapin, och ser till att han inte sitter snett
eller faller omkull. För Kalle är det viktigt att hans assistenter har ett allmänt öga och ett gott
omdöme. Han vill inte varje gång påpeka när han behöver hjälp för då blir det som att
understryka att han är invalidiserad. Kalle har två assistenter, ena jobbar på vardagarna och den
andra på helgerna. Han har duktiga assistenter och det är en stor fördel att hans fastanställda
assistenter är fysioterapistuderanden. Kalles vardagsassistent har bytt ett par gånger, men det
har inte blivit pauser i assistansen. Kortaste samarbetet med en assistent har varit lite på ett år.
Han upplever inte att det har tagit länge att hitta assistenter. Kalle känner att hans assistenter
har också blivit hans kompisar och ibland kan det vara svårt att dra gränsen mellan
assistentrollen och kompisrollen. Kalle menar att ju närmare man blir, desto svårare blir det att
säga till om saker.
Kalle och boende
Kalle och hans fru flyttade efter hjärnblödningen till en ny lägenhet eftersom deras tidigare
lägenhet inte var handikappanpassad. I början kändes flytten som en katastrof men idag trivs
14

Isabella Roitto

de bra i sitt nya hem. Kalle menar att människor anpassar sig till nästan vad som helst. Ifall han
vore tvungen att bo på serviceboende skulle han säkert anpassa sig, men det skulle vara en
ganska stor risk att han skulle bli deprimerad.
Jesper
Jesper är en 31 år gammal man med en svår intellektuell funktionsnedsättning. Jesper och hans
far deltog i intervjun. Han har haft personlig assistans i ca sju år och beslutet om stödets storlek
ändrats under åren. Från början hade han beviljat 62 timmar i månaden och timantalet har
gradvis höjts till 123 timmar i månaden. Assistansen är beviljad för dagliga sysslor och
fritidsaktiviteter och ordnas med en servicesedel. Det beviljade timantalet täcker inte behovet.
Jesper och hans far har i flera år strävat efter att få assistans beviljad dygnet runt. De är nu för
tredje gången i högsta förvaltningsdomstolen och väntar som bäst på ett beslut.
Jesper och kommunen
Jesper har kämpat sedan år 2011 för få assistans dygnet runt, men det har inte gått igenom.
Kommunens motivering till detta är att Jesper anses behöva vård och tillsyn. Jespers far menar
att det inte är vård han behöver, utan personlig assistans. Jesper har upplevt, och upplever än
idag, diskriminering i processen att få personlig assistans. Enligt FN:s konvention (CRPD,
2006) ska personer med funktionsnedsättningar ha samma rätt till möjligheter och val som
andra i samhället, men så är det inte för Jesper. En socialhandledare sade en gång till Jespers
far att om man jämför Jesper med andra personer med intellektuell funktionsnedsättning så har
Jesper beviljats mycket mer assistanstimmar. Jesper far påpekade att socialhandledarens
jämförelse är helt fel. Jämförelsen ska göras med människor utan en funktionsnedsättning.
Jespers far anser att man når lätt kommunen och socialhandledarna, till och med på den svenska
sidan. Och bara man står på sig så får man ganska bra stöd av dem.
Jesper och de personliga assistenterna
Jesper har en fastanställd assistent och så assisterar även hans mamma så att alla
assistanstimmar ska uppfyllas. Han har i nästan ett år sökt en assistent till, men att hitta en
lämplig assistent är inte lätt. Jespers far tror största orsaken till detta är lönen. Assistenters
arbete värdesätts inte tillräckligt. Andra orsaker är att Jesper bor lite avsides och att tillmötesgå
hans behov är ganska krävande. Att hitta en svenskspråkig assistent som är okej med
arbetsuppgifterna är svårt. Det är inte ovanligt att vissa kandidater backar ur redan vid
intervjutillfället. Den kortaste anställningen har varit några veckor. Det har varit många byten
15

Isabella Roitto

av assistent och i början påverkade det Jespers psykiska välmående, men så har det inte varit
nu på en tid. Så länge han har sina föräldrar nära och har möjligheten att gå ut och röra på sig
så är han glad. Nu har Jesper en assistent som har arbetat med honom i ca ett och ett halvt år.
Assistenten är kompetent och anses även som en kompis. De gör mycket tillsammans, både
hemma och ute. Assistansen medför att han inte är så bunden till sina föräldrar. Som Jespers
assistent ska man ha tålamod och ge honom möjlighet att göra saker. Man ska inte göra sakerna
för honom, utan stöda honom i det han vill och kan göra. Assistenten ska ha en förmåga att
lyssna och tyda Jesper.
Jesper och boende
Jesper bor med sin far och två katter i ett egnahemshus. År 2004 var Jespers far med och startade
ett serviceboende men när det till sist blev färdigt backade Jesper ur. Enligt Jesper och hans far
blir man i ett serviceboende väldigt gruppbunden. Där har man inte möjlighet till ett personligt
liv med personligt stöd utan blir man tvingad till att vara i en grupp med personer man kanske
inte kommer överens med. I serviceboenden har inte anhöriga eller intressebevakare någon
talan, utan allt går enligt serviceboendet och deras tidtabeller. Jespers far menar att de 30 timmar
i månaden som beviljas till fritidsaktiviteter, om man bor på serviceboende, räcker ingenstans.
Jesper och hans far ser inget positivt med att bo på serviceboende. I ett eget hem, med assistans
dygnet runt, har man möjligheten att göra precis vad man vill och när man vill. Det kräver
förstås att anställa många assistenter, vilket Jespers far ser som den största utmaningen.
Lisa
Lisa är en 60-årig kvinna med en fysisk funktionsnedsättning på grund av reuma. Hon har
använt assistans i över 20 år och med årens lopp har hon gradvis blivit beviljad mer
assistanstimmar. Idag har hon en servicesedel för 248 timmar i månaden och hon använder
assistansen varje dag ca åtta timmar i dagen. Assistansen är beviljad för dagliga sysslor och
fritidsaktiviteter. Lisa anser att det beviljade timantalet täcker behovet. I denna dag ordnas Lisas
assistans via en privat serviceproducent som hon använt i ca ett år. Innan det var hon egen
arbetsgivare. Enligt Lisa är arbetsgivarmodellen mera fri och ledig jämfört med att använda en
serviceproducent. Hon skulle gärna ta tillbaka den egna arbetsgivarmodellen men det stora
problemet i den modellen är att hitta personal. Lisa är nöjd med sin personliga assistans och
den innebär allt för henne.

16

Isabella Roitto

Lisa och kommunen
Lisa har inte upplevt diskriminering i processen att få personlig assistans. Hon upplever att
hennes socialhandledare är väldigt bra och har lyssnat på hennes behov. Däremot påpekar Lisa
att hon själv är väldigt hård och ger inte efter. Att få beslutet om personlig assistans gick lätt
och det tog någon månad. I början ordnades assistansen med egen arbetsgivarmodell. När hon
sedan bytte till en serviceproducent fick hon av kommunen en lång lista på företag som hon
började ringa runt. Att hitta en svenskspråkig serviceproducent var svårt och Lisa anser att
många serviceproducenter lovar mycket, men sedan när det gäller, fungerar det inte bra. Lisa
upplever att hon når kommunen väldigt lätt, men hon skulle önska mera stöd av kommunen och
även andra instanser. Om man inte själv vet hurdant stöd man kan få, så får man ingenting.
Lisa och de personliga assistenterna
Lisa har tre assistenter och alla har sina egna arbetsuppgifter som de är kompetenta i.
Assistenterna bl.a. lagar och värmer maten, skriver, städar, bäddar sängen och följer med på
olika ärenden. Lisa anser att en bra assistent tar direkt itu med saker man ber om. Man ska inte
behöva sitta och vänta på att ens egna behov och önskemål blir uppfyllda. Lisa tycker att
assistenter borde få av serviceproducenterna en kort utbildning om arbetet som personlig
assistent så att assistenterna vet vad dom ger sig in på. Lisa har inte behövt byta assistent ofta,
men då när assistenten byts, så påverkas det psykologiska välmåendet. Det är tröttsamt och
tungt att lära känna en ny person. Lisa menar att personkemin mellan henne och assistent är
viktig, men hon upplever inte sina assistenter som sina kompisar.
Lisa och boende
Lisa bor ensam i en hyreslägenhet där hon har bott i ca sex år. Tidigare bodde hon i en annan
stadsdel i sin hemkommun och hon skulle gärna flytta tillbaka dit. Lisa påpekar att personer
med en funktionsnedsättning har mycket svårare att flytta, speciellt till en annan kommun, än
andra. Orsaken är att man är så fast i socialbyrån, och i samband med en flytt byter allt. Man
vet vad man har men man vet inte vad man får. Lisa menar att någon dag måste hon flytta till
något slag av serviceboende, men det är inte ännu aktuellt. Tanken av att bo på serviceboende
är hemsk.
Frida
Frida är en 27-årig kvinna med intellektuell funktionsnedsättning. Hon fick stöd av sin mor att
svara på intervjufrågorna. Frida har haft personlig assistans för fritidsaktiviteter i ca sju år. Hon
17

Isabella Roitto

har tillsvidare beviljats 30 timmar i månaden vilket för det mesta täcker hennes behov. Om de
skulle finnas mera assistanstimmar skulle det användas för att syssla lite där hemma och andra
aktiviteter som t.ex. simning. Assistansen har alltid ordnats via en och samma privata
serviceproducent. Det var via serviceproducentens egna förening som Fridas mor ursprungligen
fick höra om möjligheten till personlig assistans. Ifall Frida inte skulle ha assistans skulle hon
troligen bara sitta hemma och titta på tv. Personlig assistans möjliggör att hon kommer ut och
rör på sig.
Frida och kommunen
När Frida ansökte om personlig assistans tog det inte så länge innan hon fick ett beslut. Det var
varken kämpande eller diskriminerande i processen att få personlig assistans. Fridas mor
kommer inte ihåg att de skulle ha skulle ha ansökt om ett visst antal assistanstimmar, utan
timantalet styrdes från kommunens sida. Det hängde ihop med hur mycket stöd hon fick från
sitt boende. Fridas mor upplever att via e-post når man bra socialhandledarna, men ringtiderna
fungerar inte. Kommunen erbjuder stöd och hjälp men man måste förstå att be om det. Frida
och hennes mor skulle gärna ha fått mera information om personlig assistans via kommunen.
Nu gick det så att de samlade ihop information lite här och där.
Frida och de personliga assistenterna
Frida har en assistent som jobbat med henne i tre år. I början var det svårt att få samarbetet att
fungera, men nu är de mera på samma plan och det fungerar bra. Frida ser framemot att hennes
assistent kommer. Tillsammans går de t.ex. till köpcentrum, där assistenten stöder Frida att bl.a.
beställa mat och gå i butiker. Fridas mor upplever att det är viktigt att assistenten känner och
förstår den person hen assisterar. Personkemin är A och O, speciellt för personer som har
specialbehov och reagerar starkt på hur det fungerar med en annan person. Frida har några
gånger bytt assistent men det har inte påverkat hennes psykiska välmående på ett negativt sätt.
Hon blir psykologiskt beroende av andra, men samtidigt anpassar hon sig bra till nya människor.
Frida upplever sin assistent som en fritidsassistent, inte som en kompis.
Frida och boende
När Frida flyttade bort hemifrån flyttade hon till en egen lägenhet i ett serviceboende. Där har
hon bott nu i ca sju år. Frida och hennes mor var med i planeringsgruppen när serviceboendet
skulle byggas. Kommunen bad att de skulle också bekanta sig med andra boenden så att de
skulle känna till även andra alternativ före deras slutgiltiga beslut. Frida har lite svårt att
18

Isabella Roitto

socialisera sig med de andra boendena. Så har det varit ända sedan början. Med tanke på det,
kunde det passa Frida att bo i ett eget hem dit assistenter kommer dygnet runt. Däremot önskar
Fridas mor att jobba emot denna asocialitet, och då är det bra med boendet där det finns andra
personer man kan umgås med. Fridas mor anser att serviceboendets personal byts ganska ofta
och dessutom har personalen för lite tid att umgås med boendena och göra saker med dem. På
grund av detta är den personliga assistenten en stor tillgång i Fridas liv.
Rikhard
Rikhard är en 53 år gammal man med en lindrig intellektuell funktionsnedsättning. Han deltog
på intervjun tillsammans med sin mor. Rikhard har använt assistans i ca åtta år. Det senaste
beslutet om personlig assistans är beviljad för en fyra års period, d.v.s. det är tidsbegränsat. Nu
har Rikhard beviljats personlig assistans 48 timmar i månaden för dagliga sysslor och
fritidsaktiviteter, vilket inte täcker behovet. Vid intervjutillfället berättade Rikhards mor att de
har bestämt träff med socialhandledaren för att diskutera om behovet för mera assistanstimmar.
Rikhard skulle behöva ca 15 timmar i månaden mera för de dagliga sysslorna. Nu används de
beviljade 48 timmarna i månaden nästan enbart till fritidsaktiviteter. Rikhards assistans har
alltid ordnats av samma serviceproducent. I valet av serviceproducent var den språkliga
aspekten viktig. Personlig assistans innebär Rikhard ett rikt liv.
Rikhard och kommunen
Rikhard har en socialhandledare som känt honom sedan han var liten. De når henne lätt och har
inte upplevt diskriminering i processen att få personlig assistans. Rikhards mor känner inte att
de varit tvunga att kämpa för att få ett beslut om personlig assistans men däremot måste man
motivera väldigt väl behovet i själva ansökan. När Rikhard ansökte om personlig assistans
visste kommunen eller socialhandledarna väldigt lite om personlig assistans, och Rikhards mor
fick informationen från annat håll. Det tog lite på två månader innan Rikhard fick sitt beslut.
Även om deras önskan på 55 timmar i månaden inte uppfylldes, så var Rikhard och hans mor
glada för stunden och de tog gladeligen emot assistanstimmarna.
Rikhard och de personliga assistenterna
Rikhard har en assistent som det fungerar väldigt bra med. De har verkligen funnit varandra.
Tillsammans fiskar de, plockar svamp och rör sig ute i naturen. Tidigare var Rikhard varje
söndag hemma hos sina föräldrar, men efter att den nuvarande assistenten började arbeta har
han spenderat söndagarna till fritidsaktiviteter. Det är första gången i livet som hans föräldrar
19

Isabella Roitto

har söndagarna lediga, och Rikhards mor upplever det himmelskt. Assistentens viktigaste
uppgift är se till att Rikhard blir hörd, sedd och godkänd. Som assistent ska man ha tålamod
och gärna veta något om funktionsnedsättningar. Rikhards mor menar att det inte ska behövas
en utbildning till att bli assistent för oftast räcker det att människan är empatiskt. Däremot borde
assistenterna få något grundstöd av serviceproducenten så att de har något i bakfickan ifall de
känner sig osäkra. Rikhard har bytt assistent med åren, men inte ofta. Han har väldigt svårt att
lära känna nya människor och Rikhards mor är tacksam över att allt har gått så smidigt. Det
kortaste samarbetet med en assistent varade i tre månader och det längsta i fyra år. Rikhard ser
sin assistent som sin kompis. Den nuvarande assistenten är duktigt på att sätta gränsen mellan
assistentrollen och kompisrollen och han kan ibland fråga om någon träff är menad som arbete
eller fritid. Rikhards mor menar att assistenter lätt kan bli som familjemedlemmar.
Rikhard och boende
När Rikhard flyttade bort hemifrån bodde han först i ett gruppboende, och på 90-talet gick han
över till en stödlägenhet där han bodde i ca sex år. Rikhards mor blev år 1992 uppringd av en
socialarbetare som berättade att Rikhard vill flytta bort från gruppboendet till en stödlägenhet.
Rikhards mor sade att det är värt att försöka, men hon trodde aldrig att det skulle lyckas. När
hon fick se hur stolt Rikhard var när han fick sina egna nycklar, förstod hon att det var dags att
sluta att bestämma för sin son. Det som är positivt med serviceboenden är att det kan finnas
kompisar. Rikhard däremot sökte sig alltid mera till personalen och då blev det av stor vikt vem
som råkade vara på jobb. Rikhards mor brukar höra av andra föräldrar att de gillar tryggheten i
serviceboenden, men själv menar hon att man nog kan diskutera den tryggheten. Ibland kunde
personalen ringa upp till henne och säga att de har ingen personal som kan gå in till Rikhard.
Rikhard flyttade bort från serviceboendet när sakerna började gå riktigt illa i samband med en
ny chef. Det blev mer eller mindre mobbning, och chefen gick över gränserna i vad som är
acceptabelt beteende. Nu har Rikhard bott i ca sju år ensam i en egen hyreslägenhet utan stöd.
Rikhards mor var till en början tveksam hur det skulle gå med grannarna i ett normalt höghus,
men den oron visade sig vara onödig. Rikhards grannar har sagt att de aldrig haft en så glad och
lugn hyresgäst i huset, som dessutom öppnar dörrarna för en i trappuppgången. Rikhard är
väldigt stolt för att visa sitt egna hem till andra och flytten var ett stort framsteg i hans liv.
Sofia
Sofia är en kvinna på 49 år som fick en hjärnskada för nio år sedan på grund av en trafikolycka.
Hon har använt personlig assistans i ca fyra år till dagliga sysslor och fritidsaktiviteter. Till en
20

Isabella Roitto

början hade hon beviljats personlig assistans 30 timmar i månaden men nu har hon några år haft
80 timmar i månaden. I samband med rehabiliteringen fick hon höra av sin ergoterapeut om
möjligheten till personlig assistans. Utan ergoterapeuten skulle Sofia inte ha förstått att ansöka
om det. Det var också hennes ergoterapeut som påpekade att 30 timmar i månaden inte räckte
till. Idag täcker 80 timmar i månaden Sofias behov. Det är bara de månader som har fem veckor
som blir svåra för henne, eftersom då kan hon inte använda assistanstimmarna på det sätt hon
brukar, d.v.s. fyra vardagar i veckan, fem timmar per dag. Personlig assistans bidrar till en
fungerande vardag och ett balanserat liv. Sofia menar att utan assistans skulle hon behöva
inläggas på sjukhus eller anstalt ganska fort.
Sofia och kommunen
Sofia anser att processen att få personlig assistans var smidig. Sofia ansökte till en början 100
timmar i månaden men då hörde socialhandledaren av sig och sade att 80 timmar i månaden
kan hon direkt bevilja utan dess mera möten. Då beslöt sig Sofia att ta istället emot de 80
timmarna i månaden, vilket visade sig vara en bra lösning. Hon upplevde att beslutet om
personlig assistans kom snabbt, men däremot tog det flera månader att få beslut om färdtjänsten.
Sofia påpekar att det verkar som om kommunen gör besluten aningen orättvist. Vissa bekanta
personer med hjärnskada fick direkt färdtjänst men ingen assistent, och själv fick hon direkt
assistent men ingen färdtjänst. Sofia anser att socialhandledarna borde komma hem till en och
kontrollera situationen innan besluten görs. De gör ändå ett beslut gällande en annan persons
liv, så det vore viktigt att socialhandledaren är insatt i ifrågavarande persons situation. När Sofia
bad socialhandledaren komma på hembesök sade socialhandledaren att det inte är nödvändigt.
På Sofias önskan kom hon ändå på hembesök, och i denna dag är Sofia väldigt nöjd med sin
socialhandledare.
Sofia och de personliga assistenterna
Sofias assistents viktigaste arbetsuppgift är att se till att Sofia upprätthåller en normal
vardagsrutin. Till det ingår t.ex. att uppmana till ätande, att röra på sig och andra sysslor. Om
Sofia inte har någon som håller koll på dessa saker så går det på tok för henne. Hon äter inte,
hon går inte ut och sömnen rubbas. Sofia tycker att det är en jättedålig sak att assistenter inte
får utbildning till arbetet. Assistenterna borde alltid ha bakgrundsinfo om den typ av handikapp
som brukaren av assistans har. Det borde krävas att alla assistenter genomgår en kurs i första
hjälp. Sofias assistenter har den fördelen att Sofia är utbildad i dessa frågor så hon kan själv ge
dem en grundlig introduktion. Hon har en ordinarieassistent och två assistenter som reserver.
21

Isabella Roitto

Vid intervjutillfället hade hon precis fått en ny assistent med vem det direkt börjat rulla bra
igång. Sofia har bytt assistent ganska ofta, vilket tär på hennes psykiska välmående och resurser.
Sofia är medveten om att hon ofta släpper sina assistenter för nära henne, men då man arbetar
så tätt inpå varandra är det inte ovanligt att man blir nära och ofta bildar en kompisrelation. När
hennes senaste assistent sade upp sig blev Sofia helt knäckt. Hon ringde gråtandes till sin man,
som trodde att någon hade dött. Sofia förklarar att det kändes som att en del av henne dog när
assistenten sade upp sig. När en assistant säger upp sig skapar det oro, man vet inte hur länge
det tar att hitta en ny assistent och en hurdan assistent hittas. Sofia menar att när ett nytt
samarbete börjar är man alltid lite på tårna, för rädslan att den nya också slutar finns alltid i
bakhuvudet. Assistentbyten påverkar inte enbart Sofia, utan hela hennes familj. Sofia har barn
och speciellt ett av de minderåriga barnen känner ett starkt ansvar i dessa frågor. Så borde det
inte vara.
Sofia och boende
Sofia bor med sin familj i eget hem. I samband med att hjärnskadan uppstod blev de tvungna
att flytta från sitt tidigare hem, eftersom det hade varit för tungt att upprätthålla det stora huset.
Sofia har en risk att förlamas från nacken neråt och om det händer är hon medveten om att det
innebär en ny flytt. Sofia poängterar att det finns många olika typer av serviceboenden, också
trevliga. Men helst av allt vill hon bo i eget hem så länge det bara går och är tryggt. Det skulle
förstås kräva mera stöd av andra, då hon anser att vårdandet inte ska läggas på hennes make.
En make ska få vara en make, inte en vårdare.
Kevin
Kevin är en 13-årig pojke med Downs syndrom. Han fick stöd av sin mor att svara på
intervjufrågorna. Kevin har tillsvidare beviljats personlig assistans 20 timmar i månaden för
fritidsaktiviteter. Timantalet har täckt behovet relativt bra med den nuvarande assistenten, men
trots detta anser Kevins mor att 30 timmar i månaden skulle vara rimligare. Ifall han hade mera
assistanstimmar skulle de användas till upprätthållande av sociala kontakter. Hans kompisar
bor långt borta och han har sällan möjlighet att umgås med dem på fritiden. Kevin har använt
personlig assistans i ca tre år. Han har två gånger bytt serviceproducent, d.v.s. familjen har
erfarenhet av tre olika företag. Kevins mor anser att serviceproducenterna skiljer sig från
varandra väldigt mycket. De tidigare företagen som ordnade assistansen var opersonliga och
skickade vem som helst som assistent. Kevins mor känner att de behoven och önskemålen hon
beskrev till företagen inte blev besvarade. Idag är de nöjda med sin serviceproducent och känner
22

Isabella Roitto

att företaget beaktar Kevin som en individ med individuella behov. Personlig assistans bidrar
till något positivt för hela familjen. Föräldrarna får en andningspaus, syskonen får mer
uppmärksamhet och Kevin får ett självständigare liv. Tack vare assistansen har han möjlighet
att utöva sina intressen utan sina föräldrar.
Kevin och kommunen
Kevins mor fick höra om personlig assistans via likställda föräldrar. Det var ingen från
kommunens sida som berättade att nu är Kevin i den åldern att han kunde ansöka om personlig
assistans. När ansökan gjordes ansökte de om 30 timmar i månaden men Kevin beviljades
enbart 20 timmar i månaden. Kommunen gav ingen motivering till beslutet. Kevins mor
besvärade sig inte eftersom hon upplevde att hon inte hade krafter till en sådan kamp. Beslutet
om personlig assistans kom fort, och hon känner att deras dåvarande socialhandledare var
väldigt effektiv. Kevins mor påpekar att stödet man får av kommunen beror långt på
socialhandledaren. Vissa socialhandledare är väldigt hjälpsamma och duktiga medan andra är
motvilliga och man måste kräva saker av dem. Kevins mor upplever att det är svårt att nå
socialhandledarna.
Kevin och de personliga assistenterna
Kevin fäster sig starkt vid sin assistent och upplever denna som sin kompis. De facto är
assistentens främsta uppgift att vara ett substitut för hans kompisar eftersom Kevins egna
kompisar bor väldigt långt borta. Tillsammans brukar de t.ex. spela korgboll och fotboll, gå till
parken, spela spel och gå på glass. Kevins mor anser att det är viktigt för Kevin att det är någon
annan än bara föräldrarna som gör sådana saker med honom. Det är annorlunda och mer
lättsamt. Kevins mor känner att även deras relation sinsemellan är bättre när de inte är hela tiden
bundna till varandra. En assistent ska förhålla sig respektfullt till den hen assisterar samt dennas
omgivning. Personkemin är oerhört viktig och Kevin är duktig på att tolka vilka assistenter är
genuint intresserade av honom och vilka är där bara för lönen. Kevins mor upplever att det är
svårt, och kan ta länge, att hitta en lämplig assistent. På grund av detta har Kevin haft pauser i
assistansen, t.o.m. ett halvt år. Det är tyvärr inte ovanligt att det kommer assistenter som arbetar
några arbetsturer och sedan meddelar att de avslutar jobbet. Detta är väldigt tungt för hela
familjen, speciellt för Kevin som därmed börjat testa sina nya assistenter med utmanande
beteende. Kevins mor anser att assistenter borde absolut få t.ex. en veckas utbildning för att
veta vad de ger sig in på. Många har en missuppfattad bild på vad jobbet innebär och förstår
inte att jobbet kan vara väldigt krävande.
23

Isabella Roitto

Kevin och boende
Kevin bor hemma med sina föräldrar och syskon. Kevins mor har redan nu tagit upp med
socialhandledaren att när han är 20 år önskar han flytta till eget hem. Hon har förstått av andra
likställda att man måste i ett tidigt skede börja diskutera saken för att det skall finnas en chans
att det uppfylls. Trots detta tror Kevins mor att i framtiden blir det att välja boendet enligt det
minst sämsta alternativet. Ifall det blir ett serviceboende hoppas Kevins mor att det är ett boende
med bra gemenskap och umgänge, där man har ett eget rum man kan dra sig undan till. Hon har
själv arbetat en kort tid på ett serviceboende där brukarna var i alldeles olika nivåer, vilket
betydde att det var svårt att hitta på gemensamma aktiviteter för dem. Idealet skulle vara att
Kevin kunde bo och dela lägenhet med några goda kompisar. Tyvärr är Kevins mor rätt så säker
på att det aldrig kommer att vara möjligt. Hon ser inte att det finns tillräckligt resurser för
personlig assistans i Finland.
Johanna
Johanna är en 40 år gammal kvinna med en fysisk funktionsnedsättning. Hon har använt
personlig assistans ända sedan liten. Den personliga assistansen har sett väldigt olika ut genom
åren. Hon har haft anhöriga som stått till tjänst, använt egen arbetsgivarmodell och idag ordnas
assistansen med servicesedel via en privat serviceproducent. Johanna ser inga fördelar med att
vara egen arbetsgivare. Man kan aldrig vara en privat person för assistenten utan man är alltid
en arbetsgivare som ska ha kontroll över olika ansvarsområden. Johanna har beviljats 30 timmar
i månaden för fritidsaktiviteter. Timantalet täcker inte behovet eftersom hennes dröm är att hon
kunde få dygnet runt assistans, från en och samma serviceproducent. Johanna är väldigt nöjd
med sin assistans. Den ger henne mer flexibilitet och möjligheten att påverka sin egen vardag.
Johanna och kommunen
I samband med att Johanna flyttade till en annan kommun ansökte hon om personlig assistans
i den nya hemkommunen. Det blev ett antal juridiska aspekter som gjorde att beslutet om
personlig assistans fördröjdes. Totalt tog processen att få personlig assistans i den nya
hemkommunen ett och ett halvt år. Hon påpekar att enligt lagen ska det ta drygt en vecka.
Johanna känner sig stolt över att hon kämpade hårt och att hon till sist fick en fungerande
assistans via en serviceproducent hon känner sig nöjd med. Hon upplever att kommunen inte
gav tillräcklig information om personlig assistans utan hon tog reda på allt själv. Johanna menar
att det är fruktansvärt att ha att göra med socialhandledarna eftersom de har så bråttom. Hon är
också rädd för att hennes hemkommun någon dag bestämmer att man ska ta bort hennes
24

Isabella Roitto

personliga assistans eftersom hon har svårt att uppnå de 30 timmarna per månad hon har
beviljats.
Johanna och de personliga assistenterna
När Johanna var egen arbetsgivare byttes hennes assistent ofta. Hon har haft många assistenter
som meddelat att de måste sluta arbetet på grund av att arbetstimmarna och lönen inte räcker
till. Johanna tror att om hon hade från 80 till 100 timmar i månaden beviljat skulle det vara
lättare att hitta en långvarig assistent. I dagsläget har Johanna en assistent som hon självt valt.
De har haft ett samarbete sedan tidigare så de känner varandra väl. De kan koppla av
tillsammans, ha roligt och puffa på varandra. Det är viktigt att samarbetet fungerar både fysiskt
och psykiskt. Johanna upplever inte sin assistent som sin kompis, men hon är ändå något mer
än bara en arbetstagare. Det är någonting där emellan. Tack vare assistenten kommer Johanna
ut i samhället. Hennes assistent har ett dagsarbete vilket gör att det tyvärr blir svårt att få ihop
de beviljade 30 timmarna. Johanna har planer på att möjligen anställa en till assistent.
Johanna och boende
Johanna har bott i två år i ett servicehus som kräver ganska mycket självständighet. Innan det
bodde hon i en stödlägenhet för psykiskt sjuka personer. Hon flyttade i tiderna dit för att
servicehuset där hon bodde tidigare fick mögelproblem, och stödlägenheten var en nödlösning.
Nödlösningen varade i nio år eftersom hon trivdes jättebra med de andra boendena. Slutligen
insåg Johanna att hon ville flytta bort då hennes egna psykiska funktionsförmåga blev sämre.
Det positiva med att bo i servicehus är att man träffar många olika människor från olika kulturer.
Däremot blir den sociala umgängeskretsen ganska liten. Hon har också märkt att många boende
bara blir sittande inom sina fyra väggar och i bästa fall går till matsalen eller efter posten.
Johanna har inte dåliga erfarenheter från sitt servicehus men däremot känner hon att personalen
har försökt styra och påverka den personliga assistansen. Helst av allt skulle Johanna bo i ett
eget gammalt kråkslott vid havet där hon skulle få assistans dygnet runt via en och samma
serviceproducent.
Markus
Markus är en 40-årig man som föddes frisk men fick i spädbarnsåldern en
hjärnhinneinflammation som ledde till intellektuell funktionsnedsättning. Han fick stöd av sin
mor att svara på intervjufrågorna. Markus har använt personlig assistans för fritidsaktiviteter i
ca fyra år. I början hade han beviljats tio timmar i månaden men efter en tid höjdes det till 15
25

Isabella Roitto

timmar i månaden. Ifall Markus hade enbart 15 timmar i månaden för fritidsaktiviteter skulle
det inte täcka behovet, men i och med att han också har en stödperson tio timmar i månaden har
han nöjt sig med timmarna. Aningen flera timmar skulle kanske täcka det viktigaste behovet.
Markus är en nyfiken man som älskar att gå omkring och titta på saker, men han klarar inte av
att göra det ensam. Personlig assistans assistansen bidrar till att han kommer ut och upplever
saker. Om den personliga assistansen skulle tas bort av Markus skulle hans livskvalitet
försämras avsevärt.
Markus och kommunen
Markus mor kämpade i många år för att få assistans beviljad till Markus. Tidigare var det i
princip omöjligt för personer med intellektuell funktionsnedsättning att få personlig assistans.
Slutligen när även denna grupp av personer fick rätten till personlig assistans gjorde Markus
med hjälp av sin mor en ansökan. De måste skriva långa motiveringar i ansökan. Han ansökte
om att få 30 timmar i månaden men han fick bara 15 timmar i månaden. Motiveringen var att
sådana som han inte får mera. Markus mor upplever att man får varken tillräcklig information
eller stöd av kommunen. Man måste mjölka allt själv ur dem. En gång blev Markus mor sårad
av socialhandledarens kommentar. Socialhandeldaren hade frågat om hon inte har något
barnbarn som kan ta hand om Markus på fritiden.
Markus och de personliga assistenterna
Markus har två kompetenta assistenter som han upplever som sina kompisar. Han har haft turen
att han inte behövt byta assistent. Den ena har arbetat ända sedan början med Markus och sedan
behövdes en till assistent för att komplettera assistanstimmarna. Det tog inte länge för Markus
att hitta sina assistenter. Båda assistenterna har sådana egenskaper som Markus och hans mor
anser att är viktiga hos assistenter. De är glada, positiva och utåtriktade personer som gör sitt
bästa för att prata med Markus. De är initiativrika och pålitliga. Den viktigaste arbetsuppgiften
är att komma sig från boendet och uppleva saker. Det kan handla om att vandra ute i naturen
eller att gå på museum, konserter och konstutställningar. Markus mor anser att någon kort
inskolningskurs kunde vara bra för nya assistenter men att det viktigaste ändå är personligheten.
Markus och boende
Markus flyttade till sitt första serviceboende år 2001. Det var ett litet gruppboende i ett
egnahemshus. Han trivdes väldigt bra där och kunde göra mycket saker, såsom att vara ute på
gården, skotta snö, hänga tvätt och föra skräp. Serviceboendet stängdes och istället grundades
26

Isabella Roitto

det ett institutionsliknande höghusboende för 20 personer. Det positiva med det nya boendet är
att Markus fick ett större rum och kommunikationerna är bättre. Personalen är trevlig men
otillräcklig. Markus mor har upplevt otaliga gånger att det inte funnits någon personal på
Markus våning när hon varit på besök. Personalen växlar också mycket. Markus mor skrev en
lista över personalen de första åren och hon var blixtsnabbt uppe i över 100 namn. Till sist
orkade hon inte göra det längre, utan hon blev alldeles förtvivlad. Markus mor anser inte att det
vore bättre för Markus att bo i ett eget hem med egna assistenter. I ett eget hem skulle det bli
väldigt ensamt. I serviceboenden finns det liv och rörelse och andra människor. Idealet skulle
vara ett litet gruppboende där det skulle finnas sysselsättningar för alla. Det borde likna mera
ett normalt liv än en anstalt.
Maria
Maria är en 58 år gammal kvinna med somatiska funktionsnedsättningar. Hon har flera olika
diagnoser. Tidigare arbetade hon heltid men senare förändrades det till deltid, och slutligen var
hon borta från arbetet i ett helt år. Numera arbetar hon inte. Maria påpekar att hon borde ha
förstått att ansöka om personlig assistans mycket tidigare än vad hon gjorde. Hon har använt
personlig assistans sedan år 2011 och är tillsvidare beviljad 180 timmar i månaden för dagliga
sysslor och fritidsaktiviteter. Kommunen har även beviljat Maria två timmar hemvård per dag.
Timantalet täcker inte närapå hennes behov. Maria anser att hon borde ha åtminstone 15 timmar
i dagen, d.v.s. mer än dubbelt mera än vad det är idag. Assistansen ordnas via två
serviceproducenter. Maria menar att den ena serviceproducenten är ett stort företag med
tillräcklig personal, men nivån på assistenterna är sämre och man vet aldrig hurdan person som
kommer hem till en. Den andra serviceproducenten är ett mindre företag med bättre assistenter
men de har brist på personal. Ifall Maria inte hade personlig assistans skulle hon inte mera vara
vid liv.
Maria och kommunen
Maria upplevde diskriminering i processen att få personlig assistans. Hon fick tio stycken
nekande beslut innan hon slutligen blev beviljad personlig assistans. Enbart det första beslutet
hade en motivering till varför personlig assistans inte beviljats, men enligt Maria var det ingen
saklig motivering. Hon upplever att hon var tvungen att lära socialhandledarna lagen. Hela
processen att få personlig assistans tog totalt tre år och det gick mer än 20 000 euro i
advokatkostnader för Maria. Kommunen blev sist och slutligen tvungen att bevilja Maria
personlig assistans då förvaltningsdomstolen benämnde henne som gravt handikappad. Maria
27

Isabella Roitto

menar att de flesta personer antingen inte skulle våga föra saken vidare eller att pengarna tar
slut innan dess. Hon känner att kommunen döljer information och att man inte får stöd av den.
Maria och de personliga assistenterna
Maria har två ordinarie assistenter, några ordinarie inhoppare och resten är slumpmässiga
assistenter. Hon känner att det är väldigt svårt att rekrytera assistenter. Med tanke på hennes
beviljade assistanstimmar har hon ända sedan början, d.v.s. år 2011, sökt ordinarie assistenter.
Maria kan inte säga hur många hundra assistenter hon haft genom åren. Via den ena
serviceproducenten kommer det slumpmässigt assistenter så det är ständigt bytande av
assistent. Maria upplever att det är psykiskt väldigt tungt. Ibland vet inte Maria om det
överhuvudtaget kommer någon assistent. Som längst har hon varit utan assistent ca tre dagar.
Maria menar att personkemin mellan henne och assistenten är viktig, men för vissa assistenter
är det viktigare än för henne själv. Hon anser att assistenter inte ska vara kompisar. I Marias
assistans är assistentens viktigaste uppgift att upprätthålla kontakten utåt. Som assistent bör
man ha flera färdigheter, men för Maria är det viktigaste att assistenten kan det finska språket
och är van med telefon och dator. Enligt Maria borde serviceproducenten alltid veta om
assistenten kan språket innan de slumpmässigt skickar en assistent.
Maria och boende
Maria har bott fem år i hyreslägenhet. Det gick i tiderna så mycket pengar till advokatkostnader
att hon inte längre har möjlighet att köpa egen lägenhet. Hon känner att det var ett misstag att
flytta till den kommun hon nu bor i och hon söker hela tiden en ny hyreslägenhet. Det som är
svårt med en eventuell flytt till en ny kommun är att man inte vet hur det blir med
assistanstimmarna. I värsta fall kunde det bli ett nytt gräl gällande den personliga assistansen,
och i bästa fall kunde hon få mera assistanstimmar beviljade. Enligt Marias advokat kan man
inte längre förutse hurdana beslut kommuner gör om personlig assistans. Besluten görs nu för
tiden helt slumpmässigt.
Mikaela
Mikaela är en 43-årig kvinna med intellektuell funktionsnedsättning. Hon fick stöd av sin far
att svara på intervjufrågorna. Mikaela har använt assistans i ca fem år. Kommunen har beviljat
henne 30 timmar i månaden för fritidsaktiviteter. Till en början ansåg Mikaelas far att det var
för lite assistanstimmar men sedan visade det sig att det inte är så lätt att använda ens de 30
timmarna som är beviljade. Hur timmarna blir använda beror långt på hurdan assistent man har.
28

Isabella Roitto

Tillsvidare täcker alltså 30 timmar i månaden Mikaelas behov. Hennes assistans är ordnad av
en privat serviceproducent och Mikaelas far anser att det är bekymmerslöst när ett bolag sköter
om allt det administrativa. Livet utan personlig assistans skulle vara hemskt. Mikaela kan inte
sysselsätta sig själv och om hon inte hade assistans skulle hon bara sitta hemma.
Mikaela och kommunen
När Mikaela och hennes far ansökte om personlig assistans önskade de 60 timmar i månaden.
Hon beviljades istället 30 timmar i månaden och kommunen gav inte någon speciell orsak till
beslutet. Beslutet om 30 timmar i månaden kom lätt och snabbt. Mikaelas far upplevde inte
diskriminering i processen. Däremot anser han att kommunen kunde mera aktivt informera om
dylika saker som t.ex. taxisedlar och fritidsresor. Det var en stor positiv överraskning att
assistenter får följa med på resor. Sådana rättigheter informeras det inte aktivt om. Mikaelas far
anser att det är lätt att nå socialhandledaren vid behov.
Mikaela och de personliga assistenterna
I Mikaelas assistans är assistentens viktigaste uppgift att ta henne på olika evenemang i
samhället. Hon ska få uppleva saker och se livet utanför serviceboendet. En assistent ska vara
framför allt empatisk och ansvarsfull. Enligt Mikaelas far behöver assistenter inte någon
specifik utbildning för att arbeta som assistent. Den personliga läggningen är viktigare än någon
examen. Det är inte lätt att hitta lämpliga assistenter. Serviceproducenten kommer ganska
snabbt med förslag på assistenter men av en eller annan orsak blir ett samarbete inte av efter
intervjun. Mikaelas far menar att man ser genast om Mikaela trivs med en person eller inte.
Hon har ganska svart-vitt tänkande så personkemin är A och O i assistansen. På senaste tiden
har assistenterna bytts ganska ofta. Den längsta pausen i assistansen har varit ca fyra månader
innan en ny lämplig assistent hittades. Vid intervjutillfället hade Mikaelas assistent precis
meddelat att hon inte kan arbeta längre. Det var väldigt tråkiga nyheter för assistenten var
duktig, kompetent och det fungerade bra mellan henne och Mikaela.
Mikaela och boende
När Mikaelas mor dog flyttade hon till ett avlastningshem i en kommun längre bort. Mikaelas
far åkte dit nästan varje helg för att ta henne ut eller hämta henne hem till sig. Det var en väldigt
lång väg för honom att köra dit. Mikaela ärvde efter sin mor och de investerade i en egen
lägenhet. Tanken var att Mikaela skulle flytta dit och få assistans dygnet runt. Åtminstone i fem
år kämpade Mikaelas far i domstolar för att få igenom assistans dygnet runt men kommunen
29

Isabella Roitto

gav alltid ett nekande beslut med motiveringen att Mikaela inte skulle klara sig. Till sist gav
han upp för när han insåg att han prövat flera vägar. Idag har Mikaelas far också insett att en
flytt till eget hem inte skulle ha gått eftersom nätet med assistenter är så skört. I serviceboendet
finns det alltid personal och Mikaela har sällskap av andra. Hon skulle troligen inte ha varit
lycklig ensam med en assistent som byts tre gånger om dagen. Idag bor Mikaela i ett
serviceboende närmare sin far. Hon har ett eget rum på 30 kvadratmeter med eget badrum, och
köket och vardagsrummet är gemensamt med andra boenden. Nu har serviceboendet i några års
tid försökt övertala Mikaelas far att flytta Mikaela till ett annat serviceboende lite längre bort.
Mikaelas far har sagt absolut nej till flytten. Hon har äntligen vant sig vid sitt hem och det skulle
vara omöjligt att hitta en assistent på landsbygden.
Lena
Lena är en 50 år gammal kvinna med en fysisk funktionsnedsättning. Hon lider av en
autoimmun sjukdom, stiff person syndrom (SPS). Första symtomen började år 2011 och år 2014
blev hon rullstolsburen. Lena började använda personlig assistans år 2012. Det började med tio
timmar i veckan och så ökades timantalet gradvis. Sedan år 2014 beviljades Lena assistans 46
timmar i veckan för arbete och dagliga sysslor och 30 timmar i månaden för fritidsaktiviteter.
Ifall hennes make var på resa fick hon assistans dygnet runt. Vid intervjutillfället hade
timantalet minskat till 12 timmar i veckan eftersom Lena blivit mycket bättre. För det mesta
täcker det nya timantalet behovet, men Lena påpekar att om hon vill göra något för sig själv så
måste det alltid planeras i förväg. Om hon vill t.ex. gå på en fest så går assistanstimmarna
väldigt snabbt åt, och det medför igen mindre fritidsaktiviteter resten av månaden. Då Lena
hade beviljats 46 timmar i veckan täckte behovet bra hemma i Finland. Men annat var det i
England dit hon åkte för att få behandling på bekostnad av Folkpensionsanstalten (FPA). Där
gick allt väldigt snett från kommunens sida. Lena förväntades klara sig med enbart en assistent
dygnet runt. Hela hennes familj belastades och det blev ett riktigt kaos.
Lena och kommunen
Då Lena var på sjukhus hörde hon av sjukhusets socialarbetare om möjligheten till personlig
assistans. Socialarbetaren var till stor hjälp och hjälpte Lena bl.a. att göra en ansökan om
personlig assistans. Även fysioterapeuten på sjukhuset har varit till stort stöd. Lena är nöjd med
alla beslut som berörde assistansen i Finland. Besluten kom fort och hon hade till en början en
duktig socialhandledare som kunde se helheten och erbjuda rätt stöd. Däremot gick allt väldigt
snett från kommunens sida i samband med behandlingen i England. Lena påpekar att det känns
30

Isabella Roitto

som om kommunen tror att hon varit på en nöjesresa när det de facto var en resa från helvete.
Hon var otroligt sjuk och Lenas make som följde med henne blev utbränd av att sköta allt, d.v.s.
både henne och sonen, i en icke-handikappanpassad lägenhet. Hon upplever att kommunen
krånglade till det med allt och att hon inte fick något stöd av dem. Det var, och är, inte lätt att
nå socialhandledarna. Lena måste i ett främmande land gräla med finska socialen för att få en
till assistent på plats. Hon betalade själv assistenternas flygbiljetter och bekostade en massa
saker privat för att få allt fixat. Nu har Lena ärendet i förvaltningsdomstolen.
Lena och de personliga assistenterna
I denna dag är Lena nöjd med sin personliga assistans och hennes personliga assistent, men det
har varit krångel under åren. Lena var till en början egen arbetsgivare och det slutade så tråkigt
att hennes assistent stal pengar av dem och hennes minderåriga son. Då beslöt sig Lena att byta
till en serviceproducent. Till en början var Lena väldigt nöjd med företaget som producerade
assistansen men efter en tid blev det sämre. Assistenten byttes nästan dagligen och det blev
väldigt tungt för Lena att alltid skola in en ny person. Till sist grep t.o.m. socialen in och sade
till serviceproducenten att det inte är okej med så mycket byte av assistent då det finns ett
minderårigt barn i hemmet. Nu har hon bytt till en serviceproducent hon är nöjd med och där
har hon en egen assistent som hon själv fått välja. När Lena var som sjukast behövde hon stöd
av assistenten med nästan allting. Idag när hon är mycket friskare och inte längre är
rullstolsburen, är assistentens främsta arbetsuppgift att följa med när hon tränar. Enligt Lena
bör man som assistent kunna ta eget initiativ men samtidigt märka när man ska stiga åt sidan.
Hon anser att assistenter absolut borde gå en ca ett års utbildning. Assistenterna tror ofta att det
är ett lätt jobb där man gör bara roliga saker, vilket inte stämmer.
Lena och boende
Lena bor i ett egnahemshus med sin familj. Till en början var hon livrädd att de skulle behöva
flytta bort då huset är i två plan. Kommunen försökte till en början övertala Lena och hennes
make att sälja huset och flytta in till en färdigt handikappanpassad lägenhet, men det ville inte
Lena och hennes familj. När sjukdomen framskred fick de en ergoterapeut hem till sig som
skulle planera handikappanpassningen av hemmet. Istället för att ändra om badrummet så
föreslogs det att Lena kunde använda simhallens dusch när hon gick på vatten fysioterapi, samt
vid behov åka till äldreboendet och duscha. De märkte direkt att Lena kände sig kränkt och
motvillig till idén. Det tog väldigt länge innan badrummet handikappanpassades. En fotbollshall
som byggdes i kommunen gick snabbare att bygga upp än deras badrum. Lena och hennes make
31

Isabella Roitto

bestämde att själva handikappanpassa sovrummet eftersom de inte mera orkade blanda in
kommunen. Lena bodde i två år i deras källare tills de fick en stolhiss installerad i hemmet.

3.2 De intervjuade och kommunen
Samtliga intervjuade ansåg att de inte fick tillräckligt med information om personlig assistans
från kommunen. De intervjuade fick vetskap om personlig assistans från olika källor. De flesta
fick höra av andra anhöriga, många fick informationen via föreningar eller organisationer och
några fick informationen från sjukhusets personal. En av de intervjuade nämnde att processen
att ansöka om personlig assistans började från FPA.
Största delen av de intervjuade upplevde inte att det tog länge för kommunen att göra ett
beslut om personlig assistans. Denna grupp fick ett beslut på några veckor. En del av de
intervjuade ansåg att det tog länge att få ett beslut om personlig assistans. I denna grupp fanns
det personer som hade väntat på beslutet från ett till tre år. Vissa av de intervjuade hade
upplevelser av både snabba och långsamma beslut. Två av de intervjuade kom inte ihåg hur
länge det tog för kommunen att göra ett beslut om personlig assistans, men de gissade på någon
månad. Fördelningen kan ses i Figur 1.

14 %
Nej

43 %
21 %

Ja

Ja och nej

Kommer inte ihåg

21 %

Figur 1. Fördelningen av de intervjuades upplevelse om det tog länge för kommunen att göra beslutet om
personlig assistans.

32

Isabella Roitto

Nedan följer citat gällande om den intervjuade upplevt att hen varit tvungen att kämpa för att
få ett beslut om personlig assistans.
Nä. Som sagt de som egentligen har varit stötestenen de är att hitta en assistans. Och i och med att
serviceproducenten då kom på kartan så då va saken klar liksom.
Jo, faktiskt jo. Jag fick ju hjälp sen också, då när jag visste om den här serviceproducenten, jag fick ju hjälp
också då av VD:n på företaget. Hon ringde ju också flere gånger till kommunen och berätta om att den här
möjligheten finns.
Jo, lite onödigt mycket jo. Vi kämpar så länge vi behöver för att få klarhet i saken. Finska lagens tolkning på
FN konventionen så den prövas nog.
Nej, inte alls. Jag skrev en gång och så fick jag svar.
Nä, det tycker jag nog int. De va mera sådär som att det erbjöds innan vi ens bad om det, på något sätt. Nu
kommer jag inte ihåg i vilket sammanhang det togs upp.
Nej, vi måste väldigt väl motivera behovet.
<Vi fick beslutet men vi fick inte det beslutet som vi nu ansökte om. Att de sku ha krävt igen grälande och i
det skedet hade jag inte resurser till det.>
Jo, det var nog jo… ofattliga motiveringar i ansökan, långa faranger.

Av de 14 intervjuade var det åtta personer som själva fick välja hur assistansen skulle ordnas,
men en av dem känner att kommunen försökte övertala till arbetsgivarmodellen. Sex personer
berättade att de inte själva fått välja med vilken modell den personliga assistansen skulle ordnas.
Två av dessa sex personer bor i en kommun där det till en början inte fanns andra alternativ än
arbetsgivarmodellen, men vid senare tidpunkt när de hade möjlighet att byta till
servicesedelmodellen gjorde de det. Tre personer berättade att de inte fick välja modell, men
att de var nöjda med modellen som tillgavs. En person berättade att servicesedelmodellen gavs
henne utan dess mera diskussion om saken.

33

Isabella Roitto

Av de intervjuade upplevde 57 % inte diskriminering i processen att få personlig assistans
och 43 % upplevde diskriminering i processen att få personlig assistans. Nedan återges citat av
några intervjuade som upplevt diskriminering.
Nå så till vida var det ju diskriminering för att jag bad ju två gånger också att jag kommer två gånger på ort
och ställe och berättar om det här. O jag fick ju hjälp från serviceproducenten att dom kommer med. O vi
försökte två gånger då begära att vi sku få komma till xxx stad och träffa dom och berätta. Men att de tog ju
inte emot oss. O de måst jag nog säga att de sluta med det att dom inte svarade på mina mail alls int.
Nå… på det sättet jodå om man tänker sig att FN konventionen säger att alla ska ha samma rätt till möjligheter
och val som dom så kallade normala personerna, så visst är det diskriminering. I högsta grad.
Nå i början var de ju så att den här gruppen med intellektuell funktionsnedsättning fick ju int [personlig
assistans], för ett antal år sen. Fick int alls alltså. Det ansågs att man sku själv kunna avgöra, o va man nu allt
sku kunna själv. Så de va faktiskt [diskriminering]…

Av de intervjuade ansåg sex personer att det är lätt att nå kommunen och socialhandledarna vid
behov, och sex personer ansåg att de inte är lätt att nå dem. Åsikten fördelades alltså jämnt. Två
av deltagarna kunde inte svara på frågan, då ena av dem inte haft behov att kontakta kommunen
och den andra ansåg att det är både lätt och svårt. De flesta av deltagarna påpekade att man själv
bör leta fram informationen för att få det stöd man har rätt till. Nedan följer citat om de
intervjuades upplevelser gällande om de fått tillräckligt stöd av kommunen.
Nä, det har jag nog int fått. Nästan tvärtom. Att dom ska försöka gömma de här sakerna är väldigt konstigt.
Förstås e de ju… jag förstår att tanken är kanske det att jag borde vara aktiv. Mycket aktiv själv. Om jag inte
är aktiv är jag ju en växt så att säga. Och varför ska man rehabilitera en växt? Att de e… de kan hända att där
e nån logik nånstans i nå administrativa nivåer. Att om han nu inte kan be om hjälp så då får han väl få vara. O
att man borde då aktivt och aggressivt be om hjälp o söka efter de här sakerna men tyvärr så e de på det sättet
att jag blir så trött av de här att jobba med, och jag har svårt att hålla upp humöret och vara positivt inställd.
Jag är positivt inställd, men jag orkar inte med det negativa jobbet och det här med att måsta gräla för mina
rättigheter som borde stå i lagen. De som står i lagen borde vara en självklarhet.
<När man har egna socialarbetare i närståendevården och egna i funktionshinderservicen, så det beror
jättemycket på personen. Vi har haft helt otroligt bra socialarbetare, och så har vi också haft sådana som inte
har berättat om de rättigheter vi sku vara berättigade till. Vi har till och med haft en sådan som vi frågat av om
någon service och hen har varit så motvillig att man har behövt riktigt kräva någon service. Så vi har
erfarenheter från en ytterlighet till en annan. Jag kan inte säga jo eller nej, både och. Men sen har vi haft jättebra
sådana [socialarbetare] som lämnat en varm känsla och som har kunnat liksom föreslå lämpliga lösningar som

34

Isabella Roitto
jag inte själv förstått. Nästan alltid har det varit på det sättet att jag måste säga vad jag vill eftersom jag har hört
något av andra anhöriga och sedan har jag förstått att be. Att en [socialarbetare] har vi haft som föreslagit oss
”hej har ni funderat på detta…”>
Jag tycker nog att jag fått mest stöd från sjukhuset, socialarbetaren och fysioterapeuterna som jag har där. Och
som jag haft och har på Folkhälsan. Där har jag fått mest stöd. De e väldigt sällan så att di dyker upp di där
socialarbetaren [från kommunen]. Hon som jag hade, som byttes ur där, hon var jättebra för hon såg som
helhetsbehovet. Och jag fick stöd i det här helhetsbehovet, innan jag ens fatta att jag behöver själv. Men så
finns de di hennan som bara tittar på pengarna som tänker att ”nej nej nej, jag bara drar in” och förstår inte
behovet utan bara en såndän… va heter de… pengaryttare. En sån har jag nu (skratt).

3.3 De intervjuade och de personliga assistenterna
Åsikten om personliga assistenter borde ha en utbildning för yrket fördelas jämnt. Av de
intervjuade ansåg sju personer att assistentens personliga kompetens och personlighet är
viktigare än en examen. Däremot ansåg nästan alla av dessa personer att även om utbildning
inte skall krävas, så vore det positivt att assistenterna kunde delta i en allmän en-, eller
halvdagsutbildning som ordnas av serviceproducenten. Andra halvan av de intervjuade ansåg
att det absolut borde krävas att assistenter skulle ha någon slags utbildning inför arbetet som
personlig assistent. En person menade att assistenter borde gå en ca ett års utbildning, medan
de övriga ansåg att en kort och intensiv utbildning räcker. Som förklaring till varför en
utbildning borde krävas av assistenter är att det är många personer som börjar assistentyrket
och vet inte vad de ger sin in på. Arbetet är mer krävande än vad de flesta tror. En av de
intervjuade påpekade att en första hjälpen kurs borde vara obligatorisk eftersom man kan råka
ut för oväntade situationer, såsom olyckor eller sjukdomsanfall, när man arbetar med
människor. Nedan följer citat om de intervjuades tankar om utbildning för assistenter.
Man ska inte formalisera för mycket tycker jag. De e bra att man har introduktioner o samtal och så vidare.
Men nån såndän formell utbildning de är jag tveksam till att man ska behöva. Det är ju bara vanlig
umgängeskunskap o vilja o förmåga.
De e dåligt [att det inte krävs utbildning till att bli en personlig assistent]. Jag tycker dom borde ha åtminstone
en liten kurs. En ordentlig skolning sku vara toppen. Men det behövs nån slags infotillfälle, eller va man sku
kalla det. Och påminna dem att fast den där mänskan har svårt att tala eller att har svårt att röra på sig så det
nödvändigtvis betyder inte att man har fel på intellektet. Man ska inte tala åt invalider som att de sku vara ett
barn.
<Absolut borde det finnas utbildning. Och inte behöver det vara år, månader eller veckor ens, men vet du, en

35

Isabella Roitto
vecka. Eller kanske omkring 30 timmar? Det här är kanske också överdrift, några dagar skulle räcka. För det
är ett ganska krävande jobb. Och speciellt kanske det att en hurdan person man börjar assistera. Att om man
assisterar en fysiskt funktionsnedsatt sku det vara bra att utbildningen sku vara inriktat på det och är det en
intellektuellt funktionsnedsatt så på det. Där finns så många specialfrågor, som inte alltid en allmän utbildning
kan täcka.>
Dom borde nog få något grundstöd, grundutbildning när det gäller serviceproducenten. Att di sku kunna… di
är ändå rätt många assistenter, och säkert jobbar på lite olika sätt och kan säkert nån gång känna sig ganska
osäkra också. Så då tror jag de sku vara skönt om dom sku ha något i bakfickan.
<Det här en nog på riktigt en jättedålig sak [att det inte krävs utbildning för assistenter]. Det att jag har en bra
typ så det räcker inte alltid, för där i mängden finns också… Jag har haft sömmerska, jag har haft bibliotekarie,
jag har hördu haft fast vad, en ekonom. Den här nuvarande [assistenten] är inom IT-branschen. Xxx hade säkert
den närmaste utbildningen till att på något sett snudda sjukvården, att hon har liksom en massörutbildning. Jag
har inte haft en enda som sku ha haft på något sätt [en lämplig utbildning]. (…) Att på sätt och vis är spektrumet
helt otroligt brett. Det betyder inte att dom inte sku vara bra typer men dom har inte sen liksom kanske
överhuvudtaget något slags hum om något handikapp. Det är en dålig sak.>
De e ändå liksom frågan om person mera än kompetens, ett kunnande. För de e för var och en person som den
e assistent för, man måste kunna den personen. O de kan du ju int en allmän utbildning för. Men dedär…
kanske nån sorts allmän utbildning för att just vara öppen o vilka saker som kan tänkas möta en, sku kunna
vara bra att få.

Största delen av de intervjuade, 69 %, ansåg att deras personliga assistenter är kompetenta i sitt
arbete och 31 % ansåg att deras assistenter är delvis kompetenta. De förklarade att vissa
assistenter är kompetenta medan andra inte är det, eller inte har varit det. Ingen sade att de
skulle ha haft enbart inkompetenta assistenter. Flera intervjuade nämnde att de uppskattar att
en assistent är empatisk, initiativrik samt lyssnar och tolkar den person hen assisterar. Nedan
följer citat om de intervjuades uppfattning hurdan en bra assistent är.
Nå när man tänker på en personlig assistent, om du inte jobbat tidigare eller du inte kanske har inom
bekantskapskretsen ens kommit i kontakt med funktionshindrade, så närmast är det ju att den här bekantskapen
du gör, så där är ju att ha alla sinnen öppna. Du ska vara ganska utåtriktad själv och social i och med om den
andra inte kan uttrycka sig så mycket så måst du ganska mycket via dina egna sociala talanger, så att säga, få
fram och locka fram den andra så att den vågar vara öppen och sig själv. Så de sku jag nog säga. Jag brukar
säga att personen har ett ansikte. Ett ansikte är jätteviktigt.
<En bra assistent är närvarande men på eget sätt ändå… hur ska jag säga. Inte en intetsägande person, men på
något sätt kan en bra assistent läsa den andra. Den är liksom närvarande men kan vid behov ge mig utrymme.

36

Isabella Roitto
Att man får int gå över den andra men på något sätt, man ska vara närvarande och lyssna men ger ändå sen ge
utrymme.>
<En sådan som förhåller sig till den hen assisterar med uppskattning och respekt, vad än orsaken till assistansen
är. Och sen såklart en viss diskrethet när jobbet görs hemma hos andra människor. Man måste… förstå också
det att det är ett ganska personligt utrymme där man jobbar. Men man kommer långt med normalt uppförande.
Men just den där respektfulla bemötande mot den andra, och såklart hela familjen, så det är A och O.>
Han ska eventuellt veta nånting eventuellt om handikapp, om personen. Och faktiskt sen vara lyhörd. Att om
personen också har svårt att uttrycka sig så kan man med flere frågor få reda på. Att han blir hörd och sedd.
Och det där, också vara initiativrik på det sättet att han kan komma med förslag. För att de lever ju… xxx lever
i alla fall ett väldigt begränsat liv så han behöver nog liksom puffat och förslag. Och på det sättet får han sen
välja av dem, två till tre olika saker ”Va vill du göra nästa gång?”.

Två personer av de 14 intervjuade har aldrig behövt byta assistent. Resterande 12 personer har
bytt assistent under åren, varav sju personer upplevt att assistant bytts ofta – åtminstone vid
något skede av deras liv. Av dessa 12 personer menade 58 % att bytandet av assistent påverkar
eller har påverkat det psykiska välmående medan 42 % inte upplevt att det har påverkat det
psykiska välmående. Nedan följer citat av personer vars psykiska välmående påverkats negativt
när assistenterna byts.
<Nog påverkar det. Man måste liksom lite vara på tårna, och speciellt så som det senaste samarbetet slutade,
så på det sätt är man alltid lite nervös och är rädd att hur går det månne med denna nya [assistent], att stannar
månne hen och… Och såklart tänker man också själv att gjorde jag nu något fel och varför slutade hen.>
Ja, he har nog gjort det tidigare. Fö de e alltid tungt att skola in en ny. Och dessutom inte bara för mig utan för
hela familjen. För man ska komma ihåg att jag har haft minderåriga barn jag också. Så de e ju int… fast man
säger min personlig assistent men he e en ny mänska i familjen. Med ett minderårigt barn så de har ju varit
slitsamt, faktiskt ja.
<Det påverkar helt massor. Det är jättetungt för xxx. Och han får långa testningsperioder, och sen när det har
varit olämpliga assistenter så följer problembeteende som sen igen har orsakat att nya assistenter alltid testas.
När det har funnit sådana [assistenter] som inte klarat sig så märker xxx att när man inte klarar sig så vi testar
de andra också. Det tar liksom många veckor för xxx att bekanta sig med nya mänskor, oberoende är det i
skolan eller annanstans. Att alltid när rutinen ändras, var som helst, så orsakar det problemsituationer för xxx
och i själva assistansen. Att ju mer långvarig relation så desto bättre sku det fungera.>

Av alla intervjuade ansåg 50 % att det tar eller har tagit länge att hitta en assistent, 43 % ansåg
att det inte har tagit länge att hitta en assistent och 7 % ansåg att det varierar. Alla intervjuade
37

Isabella Roitto

tyckte att det är viktigt att man får själv välja sin assistent. Vissa intervjuade använder eller har
använt en serviceproducent där det dock inte är möjligt att välja. Alla intervjuade höll med om
att det är ett allmänt problem att hitta långvariga assistenter. Många intervjuade menade att en
orsak till detta är att assistenterna ofta är unga studeranden vars livssituation är föränderlig, t.ex.
när de blir färdiga från sin skola och söker nytt jobb, flyttar till en ny hemort eller bildar familj.
Vissa nämnde också att de personliga assistenternas lön inte är tillräckligt hög för det värdefulla
arbete de gör, samt att personlig assistans inte ses som ett yrke där man kan göra karriär. Några
påpekade att om personkemin inte fungerar med klienten, så trivs man inte i sitt arbete. Nämnda
orsaker, samt fler, kan ses i Figur 2.

4,4 %
Assistentens livssituation ändras
4,4 %
Lönen

4,4 %
30 %

4,4 %

Personlig assistans ses inte som ett
yrke
Assistenten trivs inte med arbetet
eller klienten

13 %

Otillräckligt stöd i arbetet
För lite arbetstimmar
13 %

Oregelbundna arbetstider
26 %

Assistentens marginaliserade
arbetsförmåga

Figur 2. Orsaker till att det är svårt att hitta långvariga assistenter enligt de intervjuade.

Alla intervjuade ansåg att personkemin mellan assistent och klient är viktigt och de flesta
påpekade att det är avgörande för en välfungerande personlig assistans. 64 % av de intervjuade
upplever sina assistenter som kompisar, 29 % upplever inte sina assistenter som kompisar utan
enbart som arbetstagare och 7 % menade att en assistent är något emellan en kompis och en
arbetstagare. Att skilja åt kompisrelationen och arbetsrelationen var lätt för vissa och svårt för
andra. Nedan följer citat om hur de intervjuade definierat personkemi.
Att det fungerar. Ömsesidig respekt är de väl nog. Som de e med alla mänskor. Ömsesidig respekt, förståelse
och uppskattning.

38

Isabella Roitto

<Kanske det att på morgonen när jag öppnar dörren så harmar det inte att den där mänskan står där, utan hen
på något sätt får ett leende på mina läppar. Och på samma sätt när mänskan far här ifrån och stänger dörren
efter sig, så okej… nu är jag ju ofta väldigt slut men jag är inte på ett negativt sätt trött att ”huh, äntligen gick
hen”.>
<Jättesvårt att beskriva. De e som för vem som helst, att med vissa mänskor är man som katt och hund medan
det med andra kommer man direkt överens. Att fast man sku ha gemensamma intressen så kommer man int
nödvändigtvis överens. Men även här kommer man ganska långt med en respekterande attityd. Man känner det
nog.>
Personkemi är det att man kan prata om allt.
För det första så längtar xxx hela tiden och frågar hela tiden när kommer den ena och när kommer den andra.
Och när dom [assistenterna] dyker upp på boende så ringer han ”nu kom hon!”. Alltså personkemi e de att du
tycker väldigt mycket om att vara med dom, int sant?
De att xxx litar och trivs med den där personen. De e kemi. Man ser nog genast när di kommer överens och e
de från assistentens sida genuint. Vissa personen har det och vissa inte. Men de märks nog väldigt snabbt,
åtminstone xxx så hon, som jag sade, är ganska svart-vit att antingen gillar hon eller gillar hon inte. O hon
säger de också.
Ja att man liksom… fungerar bra ihop som ett team. Alltså som i ett arbete. De e ju ett arbetslag om man tänker
så. Att vi har ett bra teamwork, he e nästan A och O.

3.4 De intervjuade och boende
De intervjuade bor antingen i eget hem eller på serviceboende. Fördelningen kan ses i Figur 3.

6
5
4
3
2
1
0
Person med en intellektuell Person med annan typ av
funktionsnedsättning
funktionsnedsättning
Serviceboende

Eget hem

Figur 3. Fördelningen på hur de intervjuade bor.

39

Isabella Roitto

Åtta av de intervjuade bor i eget hem, varav tre är personer med intellektuell
funktionsnedsättning. En av dem är ett minderårigt barn som bor hemma, en är vuxen som bor
med sina föräldrar och en bor ensam utan stöd. De fem personer med annan typ av
funktionsnedsättning motsatte sig tanken att bo på serviceboende, även om det för några av dem
kan bli aktuellt någon dag. Nedan följer citat med intervjuades tankar om att inte kunna bo i sitt
eget hem, utan ett serviceboende.
Jo de sku vara… alltså det är ju så att en mänska kan ju anpassa sig till nästan vad som helst. Men de sku vara
mycket sämre, de sku vara ganska sorligt. De sku nog vara en ganska stor risk att man sku bli deppad och
minskad livslust. Men de e ju… sen beror det ju på vad man har för andra värderingar i livet. Jag har barnbarn
och goda vänner och kamrater, så säkert sku jag kunna bo också i en såndän. Jag har ju gått i armén också
(skratt). Där fick man sova i samma rum med många illaluktande gubbar, så att de där… Nu e de ju en sak att
man måst anpassa sig. Men obekvämt sku de vara.
Jag sku nog int rikit ännu vilja. Jag kommer ju att måsta vid något skede men inte ännu. Jag har funderat på
didär palvelutalot också men dom sku jag inte villa. Dom är ju alldeles grymma och tar pengar också. Di är
hemska, jag har både hört och sett. Nyheterna är fulla av det nu, plus att di har grymma hyror och nu får du ju
en assistent dit men ingen mänska vet hur länge den får vara där. Eller får man överhuvudtaget en assistent dit,
jag vet int. Det kan ju hända att man inte får.
<En institution sku vara helt omöjligt.>
Nä he sku jag inte klara av. He var jag mest livrädd för, för att jag var så dålig före vi for till England att de va
ju liksom så att de va nästan så att det borda börja bli så. Sjukdomen bara framskred så fort så att de sku ha
blivit så, he visste jag ju nästan om. (…) Så näe, jag sku inte klara av. Jag tycker de sku vara hemskt att vara
ifrån sin man o familjen o allt de hennan. De ska nog vara mera personligt då.

Sex av de intervjuade bor på serviceboende, varav fem är personer med intellektuell
funktionsnedsättning. Alla sex intervjuade som bor på serviceboende nämnde både positiva och
negativa faktorer gällande att bo på serviceboende. Alla påpekade att det positiva med att bo på
serviceboende är att man har sällskap av andra människor. Vissa nämnde att förbindelserna är
bra till serviceboendet samt att själva lägenheten eller rummet är fint. Negativa faktorer som
nämndes är omväxlande och otillräcklig personal, orolig atmosfär, saknad av ledarskap och
processer inom serviceboendet, dåliga förbindelser och att den sociala omkretsen blir liten. De
positiva faktorerna kan ses i Figur 4 och de negativa faktorerna i Figur 5.

40

Isabella Roitto

Positiva faktorer i serviceboenden
6
5
4
3
2
1
0
Sällskap av andra

Lägenheten/egna
rummet

Förbindelserna

Figur 4. Positiva faktorer i serviceboenden enligt de intervjuade som bor på serviceboenden.

Negativa faktorer i serviceboenden
6
5
4
3
2
1
0

Figur 5. Negativa faktorer i serviceboenden enligt de intervjuade som bor på serviceboenden.

Totalt sju personer av de intervjuade har bott på serviceboenden, varav en av dem bor idag i
eget hem. Alla dessa angav dåliga erfarenheter från serviceboendena, trots att två av dessa
upplever att de inte har haft dåliga erfarenheter från något serviceboende. De dåliga
erfarenheterna handlar om problem med personalen eller de andra boendena. Nedan återges
citat om de intervjuades dåliga erfarenheter av serviceboenden.
Int har jag egentligen dåliga upplevelser men när man sätter olika funktions… alltså olika grupper med
funktionshinder under samma tak så då tar man en ganska stor risk. Därför att det är en väldigt stor skillnad till
att ha ett fysiskt funktionshinder, ett intellektuellt funktionshinder, ett förståndshandikapp, ett… o sen då
psykosociala svårigheter. Och senast har jag då bott i ett boende där det fanns psykosociala svårigheter. O de
märkte jag, o de har jag gått ut med offentligt också, att när de har bra dagar så har de jättebra dagar. Men sen

41

Isabella Roitto
när de blir mörkt och kallt så då, va heter de, e de krig där [i serviceboendet] ... O därför ville jag bort, för att
jag upplevde aggressivitet.
Nu har det varit jo [dåliga erfarenheter av serviceboendet]. Jag tycker nog de ha varit jobbigt och ännu också
fast de e e ny föreståndare. Vet int hängde det på föreståndaren då förra gången men de här att personalen har
för lite tid me di här [boendena]. O xxx behöver tid, alla behöver tid. O xxx hon klarar sig, liksom ska vi säga
hon kan vara ensam länge utan att nånting katastrofalt händer. Så får hon vara de [ensam], o de sku man int
villa. Så man märker så fort de kommer personal så ber hon att hinner du bli med mig här, hinner du sitta med
mig. Att de e liksom de hon sku behöva mera. Att nu e här fortfarande sånhäna ”barnsjukdomar”. De e otroligt
att de e efter så här många år. O sen e de kanske just dehär att de byts så mycket personal som gör att de e
liksom alltid ny. Man måst ta om allt på nytt. Att sånhän e xxx och hon behöver så här. De gäller för alla
[boenden] här. Nu kommer de sånt ” Herregud, har ni int förstått det?!”. Därför e de skönt att du haft assistenten
så länge.
… o så hände det xxx massa saker som va helt allvar. Hon va på sjukhus o allt o de va… Jag har ju int
tystnadsplikt så där hände jo, faktiskt liksom hemska saker. Där va missbrukare o såndänt, vet du. Jag sade [till
serviceboendet] att de finns tio procent på alla på arbetsplatser som har med missbruk och ni måst liksom lära
er personal att känna på piller, o man luktar int om man int använder alkohol.
Jag sku säga att du [brukaren av assistans] egentligen int ha haft någo. Nu har de ju funnits sorgligheter,
personer som har dött o de där. (…) Nu har du ju ringt till mig o sagt att nu skriker den o den o här e bråk. De
har du gjort. Men int ha han egentligen haft någo såndänt [dåliga erfarenheter].
xxx har alltid sökt sig till personal och då är det väldigt viktigt att vem som råkar vara på jobb. O de där sen
bytte faktiskt chefen och det blev mer eller mindre mobbning. Det [serviceboendet] var så nära var vi bor, bara
två kilometer, och di kunde ringa klockan 15 o säga att att idag har vi ingen personal som kan gå in. Och jag
sa att hur tror ni att han kan få mat då. Så de där ”int vet jag”. När det hände första gången ringde jag till
[högsta] chefen o di bara sa att ”vad är det här?”. För det hade ren varit sånt springande, en karusell. Men sen
bytte de chef och så hade han hittat nog en till personal och det blev ju en herrans krambambuli av de. O
situationen som han förklara åt mig godkände de inte. Efter det där mötet stod han med ryggen mot mig i
personalrummet och hängde på karmarna ”jag ska nog kuva den där killen”. Efter det gick jag hem o sa att nu
är det flytt. En personal säger inte så.

Största delen av de anhöriga till de intervjuade med intellektuell funktionsnedsättning ansåg att
ett serviceboende, där de kan ty sig till andra personer och är omringade av personal, är en
bättre lösning på boende än att bo i ett eget hem med assistans dygnet runt. Två av de åtta
intervjuade med intellektuell funktionsnedsättning ansåg att det är eller vore bättre att bo i eget
hem med assistans dygnet runt. Nedan följer citat kring funderingar att bo på serviceboende
jämfört med att bo i ett eget hem med assistans dygnet runt.
42

Isabella Roitto

Nä, nu tror jag hon hellre bor här [på serviceboende]. Hon e väldigt social och jag har helt ändra [åsikt], liksom.
Jag tror inte att hon skulle ha varit lycklig ensam med en assistent som byter tre gånger per dag, en ny assistent,
när det är treskiftes arbete. Därför är jag väldigt nöjd med det här.
Nä [han skulle inte trivas att bo i eget hem med assistans dygnet runt], han e såpas social att fast han inte deltar
så det där, nej De sku bli ensamhet. O då helt beroende av den där assistenten, att den ska fylla massor med
behov. (…) De e liksom liv och rörelse i ett boende. Där e andra mänskor. Nä de sku vara hemskt ensamt.
Jag tror nog att för xxx del så de där ingenting ont i att bo nånstans liksom centralare där det finns andra
människor, de sku vara jättebra. Men nån form av sånhän kollektiv där det finns flera som man kan ty sig till
så e nog ganska viktigt. O därför tror jag nog att till exempel att bygga sånhäna boenden med olika utformning
i samhället, inte utanför som här. De här [serviceboendets område] e ju liksom som en sovstad. Så tror jag att
sku vara den bästa formen för boende. Alternativt då att bo på lande men också ha kollektivform av något slag
som gör att man kan komma ut.
De ska ju vara personligt stöd man ska ha. Men de e ju int riktigt möjligt där [på serviceboende]. Förstås har
man ju möjlighet ti få personlig assistans också fast man bor på boende men de e för tillfället 30 timmar och
det räcker ju ingenstans. Man har ju många aktiviteter. Så de största e att man e bunden ti det där boendet och
gruppen. Sen e de de att dom anhöriga har ingen talan. De e en stor brist, dom har egentligen inget där att göra
fast man sku vara intressebevakare. Dom bestämmer för xxx o om han säger att nu vill jag gå ut så går dom int
ut. Fast han sku kanske villa ut! (…) Bor du i egen lägenhet o har egen assistans så kan du göra precis vad du
vill. De e en viss skillnad [jämfört med serviceboende] … O sen ska de förstås vara de att om du bor i egen
lägenhet så ska de finnas operativ på att du alltid har assistans till förfogande. De e de som e största utmaningen
sen, att de fungerar. Då e de ju… därför tänker jag de e bättre med en producent än att du själv sku va
arbetsgivare. För då har du producenten, liksom. Om xxx behöver [personlig assistans] 24/7 så räcker det ju
inte med tre personer utan de e fem personer. Då e man tryggad.
Visst får man ta sig i kragen och tänka är man nån fossil [med att föredra serviceboende istället för assistans i
eget hem], att e man själv så inne nu i lådan att man inte kan titta ut alls från lådan. Men att så har jag också
sagt i 40 år att jag vet inte. Man alltid tror sig veta, men in kan man veta vad xxx egentligen sku tycka om. De
kan jag int säga.

En av de sex personer som bor på serviceboende har inte någonsin behövt byta serviceboende.
Fyra av personerna har varit tvungna att flytta av utomstående orsaker och två av personerna
har flyttat av egen vilja. De flesta av de intervjuade som bor på serviceboende har haft
upplevelser av att inte ha fått välja till vilket serviceboende de flyttar. Nedan följer citat gällande
detta.

43

Isabella Roitto
Nä [vi fick inte välja serviceboendet]. De kom med två månaders varsel. Mycket snabbt utan någon som helst
förberedelse. O själva flytten var kaotisk, de va int färdigt där. De va int inrett, de va ingenting, inget var
färdigt. O allt flytta på en gång, en dag. De va fruktansvärt. Allt låg på golvet och dom sku bo där. Första natten
var där ingen personal. De va obeskrivligt. Nå… nu e de mycket bättre.
Nej, det fick vi nog inte [välja serviceboendet]. Men vi tyckte ändå att vi fick ju titta då nog på ritningar och vi
tyckte ändå liksom att de här kan vara jätteroligt.
Det här själva huset så har jag inte fått bestämma, utan jag har fått önska. Dom [kommunen] har gett vissa
alternativ och så har jag fått välja där emellan.

3.5 Artikel 19 i FN:s konvention och jämlikhet
50 % av de intervjuade kände genast till artikel 19 i FN:s konvention (CRPD, 2006), 29 %
kände till den efter en förklaring och 21 % hade inte hört om den. Alla intervjuade med
intellektuell funktionsnedsättning var bekanta med artikel 19 i FN:s konvention. De personer
som inte hört om artikel 19 var personer med en fysisk funktionsnedsättning. På frågan om de
intervjuade anser att artikel 19 i FN:s konvention uppfylls, d.v.s. följs, i Finland ansåg 86 % att
den inte uppfylls och 14 % ansåg att den delvis uppfylls men att det finns utrymme för
förbättring. Nedan följer citat med de intervjuades åsikt om artikel 19 i FN:s konvention
uppfylls i Finland.
Nä, inte med boende. De har aldrig funnits nå valsituationer, valmöjligheter. För oss pratar jag nu.
Nej det gör den int, så som lagen tolkas nu. För den här [gruppen med] så kallade intellektuella
funktionsnedsättningar så uppfylls den inte. O då har fysiska så kanske den uppfylls, jag kan inte säga, de kan
ha problem också. Dom måst ha möjligheten. Jag vet int om nån som har intellektuella funktionsnedsättningar
och har 24/7 [assistans] i Finland, jag har inte hört ännu i alla fall. De e såna som har fysiska
[funktionsnedsättningar] som har.
<Säkert heller uppfylls det inte. (…) Jag tror nog att situationen kommer att vara att vi väljer det minst dåliga
alternativet [på boende]. Och såklart oroar det mig också därför för att jag önskar att det sku vara relativt nära
oss där xxx bor. Jag tror, eller jag är säker på att oss föräldrar behövs sen ännu massor som stöd. Att livet inte
enbart sku vara att se om kvällarna på tv eller spela. Jag har nog en stark rädsla, eller inte rädsla men oro, att
det är fortfarande vi som är aktiverarna när xxx är vuxen.>
<Ja… det är en bra fråga. Till viss del jo men att förverkligas det med tillräckligt hjälp och liksom tillräckligt
stöd så det är en annan sak. Att vissa bara bestämmer sig att jag blir hemma och bo, punkt. Men får man, och
kan man söka dit, tillräcklig hjälp?>

44

Isabella Roitto

Det uppfylls inte i Finland, nä. Det tror jag utan tvekan, jo. Fast den uppfylls här [för mig] men det är för att
jag är så stor i käften, säger jag. Att det är mycket som jag får tack vare de. Men jag säger också där att eftersom
jag varit sjuk sedan så liten så har jag lärt mig o vara fordran och skrika o härja och ha mig om jag inte får som
jag vill av myndigheterna.
Nä, det gör den inte. Ja till viss del gör de det, men jag måst säga som så att det kan bli bättre än nu. Och de
betyder att till viss del så får jag ju bestämma var jag bor. Jag får välja hemkommun och jag får välja
serviceproducent, men de hur jag vill utforma servicen… där har jag int någo ti säg till om.
Nä generellt uppfylls den ju inte i Finland men den uppfylls ganska långt för xxx del. Men den uppfylls mera
av tur än skicklighet.
Nä, int uppfylls de. Int kan vi ju välja var vi bor när vi inte får assistans.

På frågan om de intervjuade upplever att de bor och lever jämlikt som andra i samhället
fördelades svaren ganska jämnt. Fördelningen kan ses i Figur 6.

33 %
42 %

Ja
Delvis
Nej

25%

Figur 6. Fördelningen av de intervjuades åsikt om de bor och lever jämlikt som andra i samhället.

Många av de som inte ansåg sig bo och leva som andra i samhället nämnde att de är bundna till
antingen sina föräldrar eller myndigheternas beslut. Nedan följer citat med de intervjuades
tankar kring om de bor och lever jämlikt som andra i samhället.
Joo, nu tycker jag att hon har det bra. O nu tycker jag att vi ändå i det här landet tar bra hand om, att nu är det
ju en fin förmån hon har att få ändå av kommunen möjligheten att bo så här. Hon får… hon kan resa, får taxi,

45

Isabella Roitto
hon får jobba på det ställe som passar henne. Att nu tycker jag att de ändå e [bra]. De finns säkert såna som int
har det såsom de sku kunna vara bra, men de där jag tycker nog ändå att de här samhället försöker ta han dom.
Hon har ganska många rättigheter tycker jag. Sen försöker man också förbättra här, men i det stora hela bra.
Jag sku villa säga jo men de e nu int riktigt sant. Int e de riktit jämlikt dehär att jag kan int röra mig fritt (…)
Jag kan ju åka taxi bara i de närstående städerna. (…) De e nånting som e svårt.
(…) Sen jämlikt i sånhäna andra saker som att kunna delta i samhället, i sammanhang, e ju som jag sa mycket
komplicerat. För om man har di här assistenttimmarna och fritidstimmarna så ger ju begränsat att vill jag fara
ut och dansa en kväll så far ju timmarna ”wooop” [snabbt]. Så de e ju int nå många gånger man slipper ut, så
he e ju inte jämlikt inte.
<Neeeej… Jag har en så bra jämförelse med lillebrorsan. (…) Eller just med tanke på att träffa kompisar, när
man är på specialskola så är kompisarna långt borta och att träffa dem på fritiden är helt fast på att jag hämtar
dem från skolan eller använder just den där ena taxiresan till det att han kommer med kompisarna hit. Och sen
vaktar jag dom hela kvällen, eller någon av oss vuxna måste vara hemma då. Eller nu hade vi en assistent som
var och kollade. Att nej [det är inte jämlikt]. Jag tänker det utgående från hobbyn och speciellt upprätthållande
av sociala kontakter, att den andra är i en annan position. Lillebrorsan har ju gått sedan sexåring ensam till sina
kompisar här i närområdet. Hans kompisar är här i närområdet, så det är en sak som gör mig mest ledsen. Jag
vet att xxx skulle villa träffa kompisarna och att kompisarna är väldigt viktiga för honom. Jag är bara inte mera
intresserad av att sitta med halvbekanta föräldrar kring ett bord i tre timmar, att det är trevligare att nån
[assistenten] får betalt för det. (skratt)>
<Jo. Nu får jag på det sättet vara lycklig att vi har landställe och allt, att man har sådant också. Att på det sättet
jämlikt, jo.>
De kan man ju förstås in riktigt till hundra procent säga. Nej, det kan jag nog inte säga. Men att jag är jätteglad
att xxx trivs där på boendet och att hon har faktiskt den sociala talangen att hon har massor med goda vänner.
Så e de int, för han e bunden till pappa (skratt). De ska int va så fast han tycker om mamma eller pappa. Han
får int tillräckligt assistans int. (…) Assistansen borde följa med så kan han göra precis vad han vill, eller han
får välja i alla fall.

3.6 Resurskravet i funktionshinderlagen
Resurskravet som skrivits in i lagförslaget till den nya funktionshinderlagen var bekant för de
flesta av de intervjuade, varav alla anhöriga till personer med intellektuell funktionsnedsättning
var bekanta med resurskravet. Fördelningen kan ses i Figur 7. 93 % av de intervjuade hade
negativa uppfattningar om resurskravet, varav 71 % tog upp att resurskravet helt borde slopas.
Enbart en person, d.v.s. 7 % av de intervjuade, upplevde att det finns både positiva och negativa
46

Isabella Roitto

aspekter på resurskravet. Nedan följer citat med de intervjuades åsikter om resurskravet i
funktionshinderlagen.
Alltså de e helt sjukt, jag kan int förstå att man kan ha någo sånt. De e ju just di som int kan ställa sina krav,
liksom verbalisera de själva, som behöver mest. Alltså ja kan int förstå hur man ens kan fundera på att sätta
någo sånt…
Nå de e ju både bra och dåligt. Nu måst jag säga att när du prata om de här resurskravet så det använder vi. Vi
använder de ganska mycket både i vårdplaner och de här andra. Eehh… men att jag måst säga som så att när
de gäller mig så där e jag positivt överraskad men e de så att nån annan har ett större behov så det kan jag ju
int liksom gå i ord för. Men de finns ju fördelar och nackdelar med allt. Men att de här resurskravet så är bra
på det sättet därför att det finns arbetsgivare som vill säga sin rätt och det har de ju möjlighet till här när de
gäller, va heter de, assistansen.
Jag tycker det är orättvist. För mig är det ju någorlunda klart, jag klarar det nog men jag tänker… Jag såg på
xxx sjukhus väldigt mycket med mänskor som inte förstod var dom var och dom visste inte. Och dom kommer
ju att rehabiliteras och bli bättre med tiden, men att hur sku dom kunna veta om dom blivit hjärnskadade. Så
hur kan de veta vad dom vill ha. (…) Man miss behandlar såna, hu ska jag säga… de e liksom att säga åt en
invalid som har ena foten borta att kliv upp för den där trappan själv. Eller för en utvecklingsstörd att ”om du
inte kan läsa det här o skriva o det står” så kastar vi dig till vargarna. Jag kan inte förstå och det är lite
skrämmande att man ens tänker på att göra ett sånt lagförslag. Det finns ingen medmänsklighet i såna tankar.
De låter ju helt vansinnigt. För att de e ju… sen blir de ju diskriminering. De finns ju många som inte har
möjlighet till sånt fast jag nu råkar ha, o e ganska bitsk också när jag vill ha nånting. Men de förstår jag mig
inte alls inte, de får inte gå igenom.
<Ja nu för tillfället är kanske hela uppbyggnaden tänkt igenom fel, att man kan liksom inte placera så brett
spektrum av olika funktionsnedsatta i samma fack. Att det borde finnas individualiserad service. Men just när
det inte finns alternativ så då kan det nog inte finnas något resurskrav heller.>
Jag är intressebevakare till en annan pojke som då inte har nåt språk och han sku inte kunna [definiera sin egna
assistans]. Han blev beviljad [assistans] först efter det att jag hade över beklagat beslutet i
regionförvaltningssystemet. Så att de där… nu får man vara på sin vakt när det gäller resurser. Och att alla blir
beaktade. Och att kraverna… de [nekande beslutet] hängde på att han inte har nåt språk, o de e ju de dom
[myndigheterna] väldigt lätt tar fasta på i dagens läge också. Med det är bara att stå på sig, tyvärr. Och genom
att tala inte är det enda kommunikationssättet; gester, miner, ljud kan berätta om jag tycker om eller inte tycker
om det.
Det där kravet är ju helt löjligt. Att min mening för de där som det nu står att man själv ska ha resurser ti göra
det… int kan de ju [vara så], då blir de ännu större diskriminering. (…) Liksom man kan int kräva att personer

47

Isabella Roitto
som har väldigt svåra intellektuella [nedsättningar] ska komma fram med sina prat, tal eller tydliga tecken så
då blir det i helt kategori. Dom har inga möjligheter alls att få det [personlig assistans].

29 %
36 %

Kände till resurskravet
Kände till resurskravet efter
en förklaring
Kände inte till resurskravet

36 %

Figur 7. Fördelningen av de intervjuades vetskap om resurskravet i funktionshinderlagen.

Av alla intervjuade hade sju personer en rädsla att den personliga assistansen kan tas bort av
dem medan sju personer inte hade en rädsla för det. Åsikten fördelades alltså jämnt. Nedan
följer de intervjuades svar på frågan om de är rädda att deras personliga assistans kan tas bort
av dem.
<Ja, absolut. Det här förnyande av funktionshinderlagen väcker nog stor oro. (…) Om vi inte har den rättigheten
[personlig assistans] så då har vi ingenting. Jag har följt nära med den här funktionshinderlagen och
diskussionen om resurskravet och det oroar mig väldigt mycket.>
<Jag är inte rädd för det. När man en gång liksom har uppnått det. Och jag har accepterat att min skada inte
förbättras, så jag är inte rädd för det. En ganska stor omvälvning borde ske, även om man sku spara på allt.
Men det här är nog något man inte lyckas med. Jag är inte rädd.>
De kan den absolut göra [tas bort]. Och jag måst säga som så när det gäller xxx stad så är man ganska noggrann
och snål. Allt som kostar så ska dras in, tyvärr. O de gäller andra handikapp servicetjänster också, de gäller int
bara de här [personliga assistansen]. Men de som jag sku komma till, så orsaken till varför jag är rädd så de e
de att vi har haft ganska lite timmar som vi har använt just nu. Alltså jag har 30 timmar totalt och nu har vi
använt bara nio timmar i september. Så på basen av de så e jag nog rädd att de ska liksom… att de dras in.
Nej. Jag sku sätta sån rumba på.

48

Isabella Roitto
Jo, de e jag nog hela tiden rädd för. Alla dom här omändringarna o lagarna o allt. Med där på nå vis när vi int
e ensamma i båten så antar jag att nån annan reagerar före oss och kämpar emot.

3.7 Innebörden av personlig assistans
För personerna med intellektuell funktionsnedsättning innebär personlig assistans att de
kommer ut från sitt serviceboende och kan göra saker på egna villkor. För personerna med
annan typ av funktionsnedsättning innebär personlig assistans en fungerande vardag.
Oberoende vilken funktionsnedsättning de intervjuade hade, var alla av samma åsikt att
personlig assistans är otroligt viktig för deras välbefinnande. Nedan följer citat på den
personliga assistansen innebörd till de intervjuade.
Den innebär nog allt. Om jag int sku ha den så sku jag… nu kommer hon [assistenten] ju med mig till läkaren
och så kommer hon med till fotvården. Hon e nog med nästan överallt.
[Ett liv utan personlig assistans] sku vara hemskt. För nu i hennes fall när hon inte kan sysselsätta sig själv och
serviceboendet har inte personal för fritiden. Di har bara för att laga mat o se till att di får de nödvändiga här,
uppsyn o sånt. Medicinering o sånt. Men sen resten av tiden så sitter xxx vid köksbordet och väntar på mat.
Och när hon har viktproblem… alltså de sku vara ett helt helsike rent ut sagt om hon int sku komma ut, bort
här ifrån.
Den här assistansen gör att hon kommer ut och överhuvudtaget rör på sig. De e ett enda väntande att nån
kommer o vara med dig.
<Assistentens innebörd är så stor att den garanterar mig ett liv med bättre kvalitet. (…) Om jag inte har en
assistent så efter en tid äter jag inte, jag sover inte, jag går inte ut, jag får inte på mig kläderna. Att nog
[garanterar] den ett bra och balanserat liv den där assistenten, en bra assistent, som ger mig och som jag kan
ge tillbaka till ömsesidigt. Att sen om en assistent av någon orsak bara drar ner mig så då är situationen såklart
annan. Men en bra assistent. Jag tror att jag nu har en bra assistent.>
<[Ett liv utan personlig assistans sku vara] väldigt bundet till oss. Och jag känner att bundenheten försämrar
vår relation. Att alltid när föräldrar blir tvingade till roller som int liksom… föräldrar till normala barn har, till
exempel FPA pressar den där rehabiliterings rollen hela tiden mera och mera till familjer. Så den där relationen
till barnet förändras, det blir tvingat. Jag vet att jag är fast varje kväll, eller varannan kväll, och att jag själv inte
kan gå på mina hobbyn, syskonen får mindre uppmärksamhet, vi går liksom alltid enligt xxx, vad han vill göra.
Sen kan det bli en såndän negativ nyans i relationen. Assistenten ger en andningspaus, alltså jag talar nu för
min del. Och enligt mig så förbättrar det [personlig assistans] min och xxx relation för att jag kan göra andra
saker när assistenten är på plats. Och sen igen ger det till xxx meningsfull sysselsättning i fritiden som han
förtjänar. Att xxx förtjänar verkligen att någon orkar kasta korgboll med honom i några timmar utan att se
uttråkad ut och villa tillbaka hem.>

49

Isabella Roitto

<Jag skulle inte på något sätt klara mig utan en assistent, kanske några dagar. Jag sku inte ha annan mat än
kanske glass och nötter. Jag skulle inte vara i liv utan personlig assistans.>

Lite över hälften av de intervjuade, 64 %, upplever sina assistenter som sina kompisar. Några
av de intervjuade berättade att de fått livslånga vänner av nuvarande och tidigare assistenter.
Nedan följer några exempel på detta.
Nu blir det ju lätt en familj. [Den tidigare assistenten] blev ju lätt en familjemedlem med alla sina problem och
privata samtal som vi hade. Och sen då med familjen, hans fru var också ofta med när hon var ledig och systern
dessutom. Till exempel sista julen vi hade samarbete så fira dom julafton med oss.
<En sådan person som är här och vi delar denna vardag och mina problem, och hjälper mig med uppköp så
nog… Alltså i bästa fall blir en assistent en god kompis. (…) Men gränserna är lite otydliga. Men det är svårt
om någon säger ”bli inte hens kompis”. Tänk nu en person som kommer hit varje morgon och vi gör varje dag
de roliga sakerna, så nu är det ett mirakel om det inte bildas någon sort av kompisrelation.>
Xxx bästa vän, som han fick när han var tolv år va en assistent han ha haft assistent sen dagis o skolan o allt,
så har hållit kontakt hela tiden och bor nu i Sverige och hans barn har vuxit upp o varje år far xxx dit. Vi sätter
honom på ett flyg och xxx möter i Stockholm. (…) Assistenterna är nog viktiga.

4. Diskussion
4.1 Sammanfattning av resultaten
Alla intervjuade upplevde att de inte fått tillräckligt med information av kommunen gällande
personlig assistans och andra rättigheter de är berättigade till. Socialhandledare borde öppet
berätta om de olika tjänsterna som personer med funktionsnedsättningar är berättigade till
eftersom det är rättigheter som står i lagen. Det att man själv måste leta fram allt och mjölka
informationen av socialhandledarna känns onödigt och orättvist, speciellt då detta gäller en
grupp personer som vanligtvis genomgått andra motgångar i livet. Många av de intervjuade
påpekade att de upplevt att de själva varit tvungna att lära socialhandledarna
funktionshinderlagen. Borde det inte vara tvärtom? Enligt mig borde förutsättningen vara att
kommunen ger stöd och råd.
Enligt 3 a § i lagen om service och stöd på grund av handikapp (981/2008) ska beslut om
service och stöd fattas utan obefogat dröjsmål och senast inom tre månader från det att personen
med funktionsnedsättning eller hans eller hennes företrädare har ansökt om service eller stöd,
50

Isabella Roitto

om inte utredningen av ärendet av särskilda skäl kräver längre behandlingstid. De flesta av de
intervjuade hade fått beslutet snabbt men vissa var tvungna att kämpa från ett till tre år för att
få beslutet, vilket känns orimligt. Som jag ser på saken är lagen skriven på ett sätt att det blir en
tolkningsfråga. Först står det att ”beslut om service och stöd ska fattas senast inom tre
månader”, men direkt efter det står det att ”om inte utredningen av särskilda skäl kräver en
längre behandlingstid”. Hela första meningen blir eliminerad av den mening som följer. För att
lagen inte ska bli en tolkningsfråga så borde man definiera den tydligare. Kunde man kanske
definiera vad som ses som särskilda skäl? Eller kunde man sätta en tidsgräns för hur länge det
som längst får ta för beslutsfattandet ifall det krävs en länge behandlingstid av särskilda skäl?
Samma problematik ser jag i 8 c § i lagen om service och stöd på grund av handikapp
(981/2008) där det står att personlig assistans för fritidsaktiviteter ska ordnas minst 30 timmar
i månaden, om inte ett lägre timantal räcker för att tillförsäkra den nödvändiga hjälpen. Här
kommer igen först en mening som beskriver rättigheten som sedan blir eliminerad av följande
mening. Tre av de intervjuade har beviljats ett mindre timantal än 30 timmar i månaden. Två
av dem fick ingen motivering av kommunen varför de inte fick 30 timmar i månaden som de
ansökt om och en fick motiveringen att sådana som han, d.v.s. personer med intellektuell
funktionsnedsättning och bor på serviceboende, inte får mera. Detta är i konflikt med det faktum
att kommunen ska utreda och påvisa att ett mindre timantal täcker det nödvändiga behovet
(THL, 2019). Det verkar som att 30 timmar i månaden är för kommunen mera ett maximum än
ett minimum, eftersom alla intervjuade som bor på serviceboende hade som mest fått beviljat
timmar i månaden. Inte en enda person av de som bor på serviceboenden hade mera
assistanstimmar

beviljade.

Kommunen

borde

sträva

efter

att

personer

med

funktionsnedsättningar skulle få mera individualiserade beslut så att de kan leva jämlikt med
andra i samhället.
I artikel 19 i FN:s konvention framgår att personer med funktionsnedsättning ska ha
möjligheten att välja sin bosättningsort och var och med vem de vill leva på samma villkor som
andra, och de är inte tvungna att bo i särskilda boendeformer (CRPD, 2006). Idag kan en person
med intellektuell funktionsnedsättning bestämma var den vill leva genom att välja mellan olika
serviceboenden eller bo hemma med sin familj. Personen kan däremot inte bestämma hur den
vill leva och med vem, eftersom det inte finns möjligheten att bo självständigt med stöd i ett
eget hem. För att kunna bo i ett eget hem bör man kunna definiera assistansen innehåll och leda
den. Detta resurskrav är diskriminerande för de personer som inte kan kommunicera med tal.
Det är viktigt att beakta att kommunikation kan ske på olika vis. Alla intervjuade hade antingen
negativa åsikter eller misstankar om resurskravet, oberoende av funktionsnedsättning. Två av
51

Isabella Roitto

de intervjuade med intellektuell funktionsnedsättning hade erfarenhet av att kämpa för assistans
dygnet runt, och besluten de fick var alltid nekande. Det faktum att de inte fått välja hur de vill
bo är i direkt konflikt med FN:s konvention. I handboken om funktionhinderservice tas det upp
att i framtiden kommer den viktigaste utmaningen att vara, då det gäller att ordna boende för
personer med intellektuell funktionsnedsättning, att skräddarsy boendelösningar utgående från
deras individuella önskemål och behov (THL, 2019). Detta gäller speciellt de som önskar bo i
eget hem med hjälp av individuell hjälp och stödinsatser.
Många av de intervjuade med intellektuell funktionsnedsättning ansåg att serviceboende är
en lämplig boendeform eftersom där finns både personal som utgör en trygghet och andra
boenden som sällskap. Det är intressant att de flesta av de intervjuade var av denna åsikt trots
att de flesta hade rätt så mycket kritik mot serviceboenden. Många tog exempelvis upp det att
serviceboenden inte har tillräckligt med tid eller resurser att tillgodose boendenas individuella
önskemål och behov. Även i handboken om funktionshinderservice påpekas att det finns ett
behov att utveckla individuella modeller för personer som bor i olika slag av gruppboenden
(THL, 2019). Kan den positiva inställningen till serviceboenden delvis bero på att när det inte
finns andra alternativ av boende så försöker man hitta det goda i det man har? Skulle åsikten
ändras om det skulle finnas goda exempel på att självständigt boende med stöd fungerar och
inte medför ensamhet? Det är svårt att svara på denna fråga eftersom vi har några exempel i
Finland där personer med intellektuell funktionsnedsättning skulle ha beviljats assistans dygnet
runt. De flesta kan säkert vara överens om att valet hur man bor borde kopplas till de
individuella behoven och önskemålen, och serviceboenden borde sträva efter att skräddarsy sin
service.
Tack vare personlig assistans kan en person med en funktionsnedsättning vara
huvudpersonen i sitt eget liv och den personliga assistenten är ett mänskligt hjälpmedel för det.
Personkemin mellan assistenten och den assistansberättigade är enligt alla intervjuade en viktig
faktor och därför skulle det vara viktigt att man via serviceproducenten själv får välja sin egen
assistent. Ständiga byten av assistent är ofta tungt för det psykiska välmående. Ett långvarigt
samarbete skapar trygghet både hos den assistansberättigade och assistenten. De personliga
assistenterna skulle förtjäna mera trygghet i sitt arbete i form av utbildning, och mera
uppskattning för det viktiga arbete de gör i form av en högre lön. För att möjliggöra utbildning
och en högre lön för assistenter borde kommunerna betala mera för personlig assistans. Ifall
dessa faktorer skulle uppfyllas vore det lättare att hitta långvariga, motiverade och kompetenta
personliga assistenter som de assistansberättigade förtjänar. Personlig assistans bör vara

52

Isabella Roitto

välfungerande, av god kvalitet och täcka de assistansberättigades behov och önskemål.

4.2 Undersökningens implikationer
Undersökningen visar att personlig assistans är ett livsviktigt hjälpmedel för att personer med
funktionsnedsättningar ska kunna leva sitt liv som självbestämmande och jämlika medborgare
i samhället. Det faktum att hälften av de intervjuade hade en rädsla att deras rättighet till
personlig assistans kan tas bort är oroväckande, d.v.s. man borde hitta på lösningar så att alla
känner sig trygga med sina rättigheter man enligt lag har. Resurskravet borde slopas eller
omformuleras i funktionshinderlagen, för att inte diskriminera vissa grupper. Resultaten visar
att kommunen bör satsa på individuella beslut och modeller samt skräddarsy boendelösningar.
Lagen om service och stöd på grund av handikapp borde utvecklas så att den inte ger så mycket
tolkningsutrymme.

4.2 Undersökningens begränsningar
Undersökningen ger viktig information om assistansberättigades erfarenheter om deras
personliga assistans, men den har en del begränsningar. Eftersom alla intervjuade använde
samma privata serviceproducent, kan deras åsikter beträffande hur själva assistansen ordnas
vara lika varandra. Om det hade intervjuats personer som använder olika serviceproducenter
kunde åsikterna skilja sig mera. I intervjun deltog inte heller någon vars personliga assistans
ordnats med arbetsgivarmodellen. För att utvidga undersökningen kunde man intervjua flera
personer med olika serviceproducenter samt personer vars personliga assistans ordnas med
arbetsgivarmodellen.

4.3 Förslag till fortsatt forskning
Många av de intervjuade såg risk och fara för ensamhet ifall man inte bor på serviceboende.
Mer forskning behövs om personer med intellektuell funktionsnedsättning som bor i egna hem
med stöd. Personlig assistans anses ofta som dyr och därför behövs det forskning på
prisskillnaden mellan serviceboenden och personlig assistans dygnet runt. Eftersom nöjda och
motiverade personliga assistenter förbättrar kvalitén på personlig assistans, borde man även
forska de personliga assistenternas erfarenheter av arbetet.

53

Isabella Roitto

Referenser
Ahola, S., & Konttinen, J-P. (2011). Ändringarna i handikappservicelagen: Rätten till
personlig säkerställs. Assistentti.info, INFO serien nr 11. http://samsnet.fi/wpcontent/uploads/2014/03/Handikappservicelagen_2601_2011.pdf
Arvidsson, J. (2016). Sysselsättning och social rättvisa: En nationell registerstudie om 12 269
unga vuxna med intellektuell funktionsnedsättning. Doktorsavhandling. Halmstad:
Högskolan i Halmstad.
CRPD (2006). Convention on the rights of persons with disabilities and optional protocol.
New York: United Nations.
https://www.un.org/disabilities/documents/convention/convoptprot-e.pdf
Danielson, E. (2012). Kvalitativ forskningsintervju. I M. Henricson (Ed.), Vetenskaplig teori
och metod. Från idé till examination inom omvårdnad (pp.163–173). Lund:
Studentlitteratur.
Egard, H. (2011). Personlig assistans i praktiken beredskap, initiativ och vänskaplighet.
Doktorsavhandling. Lund: Lunds universitet.
Finnish Advisory Board on Research Integrity (2012). Responsible conduct of research and
procedures for handling allegations of misconduct in Finland. Helsinki, Finland: Finnish
Advisory Board on Research Integrity.
Finlands lag (1987). Lag om service och stöd på grund av handikapp 380/1987.
https://www.finlex.fi/sv/laki/ajantasa/1987/19870380#P8c
Finlands lag (1992). Lag om planering av statsunderstöd för social- och hälsovården
733/1992. https://www.finlex.fi/sv/laki/ajantasa/1992/19920733#L1P2a
Finlands lag (2009). Lag om servicesedlar inom social- och hälsovården 569/2009.
https://www.finlex.fi/sv/laki/ajantasa/2009/20090569
Finlands riksdag (2018). Regeringens proposition RP 159 2018 rd.
https://www.eduskunta.fi/SV/vaski/HallituksenEsitys/Sidor/RP_159+2018.aspx
Institutet för Hälsa och Välfärd. (2019). Handbok om funktionshinderservice. Helsingfors,
Finland. https://thl.fi/sv/web/handbok-om-funktionshinderservice/stod-ochservice/personlig-assistans/personer-med-utvecklingsstorning-och-personlig-assistans
Kantamaa, M. (2017). Ilman henkilökohtaista avustajaa ei ole henkilökohtaista apua:
Henkilökohtainen apu työnantajamallissa. Magisteravhandling. Seinäjoki: Seinäjoen
ammattikorkeakoulu.

54

Isabella Roitto

Korkonen, S. (2016). Henkilökohtaisen avun ja muiden vammaisten oikeuksien toteutuminen
Suomessa: katsaus kirjallisuuteen vuoden 2009 lakimuutoksen jälkeen.
Magisteravhandling. Helsingfors: Metropolia Ammattikorkeakoulu.
Linnosmaa, I. (2012). Palvelusetelit sosiaalipalveluissa. Terveyden ja hyvinvoinnin laitos,
Raportti 53/2012. https://www.julkari.fi/bitstream/handle/10024/90917/URN_ISBN_978952-245-706-6.pdf?sequence=1&isAllowed=y
Mahlamäki, P. (2015). FN:s konvention om rättigheter för personer med funktionsnedsättning
och dess fakultativa protokoll.
http://www.ykliitto.fi/sites/ykliitto.fi/files/vammaisten_oikeudet_2016_sv_net.pdf
Malmlund, K-M. (2017). Vammaispalvelulain mukaisen henkilökohtaisen avun
työnantajamalli perusoikeusnäkökulmasta. Magisteravhandling. Åbo: Turun yliopisto.
Melin, T., Tuominen-Thuesen, M., & Koila, T. (2010). Palvelusetelin hinnoittelupolitiikan
vaihtoehtoja ja malleja. Sitran selvityksiä, 28.
https://media.sitra.fi/2017/02/27173101/SelvityksiC3A42028-2.pdf
Nordlund-Spiby, R. (2018). Om att använda rätt begrepp – funktionshinder,
funktionsnedsättning eller funktionsvariation?. https://blogi.thl.fi/sv/om-att-anvanda-rattbegrepp-funktionshinder-funktionsnedsattning-eller-funktionsvariation/
Nurmi-Koikkalainen, P. (2009). Välttämätön apu elämisen mahdollistajana: Näkökulmia
vaikeavammaisten henkilöiden asumiseen ja apuun. Terveyden ja hyvinvoinnin laitos,
Avauksia 7/2009. https://www.julkari.fi/bitstream/handle/10024/80421/20e65dd9-fcb749e0-a642-a13c73e397a8.pdf?sequence=1&isAllowed=y
Social och hälsovårdsministeriet (2012). Från institutioner till individuellt boende:
Riksomfattande plan för utvecklande av tjänster i närmiljön.
https://julkaisut.valtioneuvosto.fi/bitstream/handle/10024/72506/URN%3aNBN%3afife201504224735.pdf?sequence=1
Social- och hälsovårdsministeriet. (2016a). FN:s konvention om rättigheter för personer med
funktionsnedsättning träder i kraft – fokus på delaktighet och tillgänglighet.
https://stm.fi/sv/artikkeli/-/asset_publisher/yk-n-vammaisyleissopimus-voimaanperiaatteina-osallisuus-ja-esteettomyys
Social- och hälsovårdsministeriet. (2016b). Minister Rehula: Ratificeringen av FN:s
konvention om rättigheter för personer med funktionsnedsättning är ett framsteg.
https://valtioneuvosto.fi/sv/artikeln/-/asset_publisher/1271139/ministeri-rehula-yk-nvammaisyleissopimuksen-ratifiointi-tarkea-edistysaskel

55

Isabella Roitto

Social och hälsovårdsministeriet. (2017). Sammandrag av utlåtandena om utkastet till
regeringens proposition till riksdagen med förslag till lag om särskild service med
anledning av funktionshinder (lagen om funktionshinderservice) och lag om ändring av
socialvårdslagen.
http://julkaisut.valtioneuvosto.fi/bitstream/handle/10024/80850/RAP_37_2017.pdf
Social och Hälsovårdsministeriet (n.d.). Reformen av lagstiftningen om
funktionshinderservice. https://stm.fi/sv/lagen-om-funktionshinderservice
World Medical Association (2013). Declaration of Helsinki: Ethical principles for medical
research involving human subjects. JAMA, 310, 2191–2194.

56

Isabella Roitto

Bilaga 1
Intervjuschema om personlig assistans
Intervju del 1: Basinformation
- Stöd av ngn i att svara på frågorna?
- Ålder?
- Diagnos? (obs: inte för specifik)
Intervju del 2: Beslut om klientens personliga assistans
- Hur länge har du haft assistans?
- Är ditt beslut om personlig assistans tillsvidare eller tidsbegränsat?
- Vad anser du om det?
- Om tidsbegränsat; har kommunen motiverat varför?
- Beviljade assistanstimmar?
- Till vad har assistansen beviljats?
- Hur fick du höra om personlig assistans?
- Täcker beviljade timantalet ditt behov?
- Hur mycket mer skulle du behöva?
- Hur skulle du använda dina assistanstimmar om du hade mera beviljat?
- Upplever du att socialhandledarna lyssnade på ditt behov?
- Hur mycket assistanstimmar ansökte du om? Om du inte fått beviljat så många
timmar som du ansökt om; fick du en motivering till varför timantalet nekades?
Vilken motivering?
- Hur länge tog processen att få ett beslut om personlig assistans?
- Måste du kämpa hårt för att få ett beslut om personlig assistans?
- Fick du tillräckligt information om personlig assistans av kommunen/socialhandledarna?
- Har du fått tillräckligt stöd av kommunen?
- Är det lätt att nå socialhandledaren/kommunen vid behov?
- Upplevde du diskriminering i processen att få personlig assistans?
- Är du rädd att din rätt till personlig assistans tas bort från dig?
- Känner du till resurskravet i funktionshinderlagen?
- Din åsikt om resurskravet i funktionshinderlagen?

57

Isabella Roitto

Intervju del 3: Klientens personliga assistans och de personliga assistententerna
- Med vilken modell ordnas din personliga assistans?
- Fick du själv välja modellen som används?
- Upplevde du att kommunen försökte styra valet?
- Har du nångång använt den andra modellen? Om ja, vad är plus och minus i de
olika modellerna?
- Har du använt olika serviceproducenter? Om ja; skiljer dom åt och hur i så
fall?
- Fick du själv välja din serviceproducent?
- Upplever du att du kan nå din serviceproducent?
- Är du nöjd med assistansen?
- Vad innebär personlig assistans för dig?
- Vad anser du att assistentens viktigaste uppgift är i just din assistans?
- Hurdan är en bra assistent – egenskaper?
- Det krävs ingen utbildning till att bli en personlig assistent, vad anser du om det?
- Om utbildning; hurdan?
- Är din assistent kompetent?
- Om inte, har du idéer på vad kunde göras?
- Hur många assistenter har du?
- Har du själv fått välja din assistent/dina assistenter?
- Är eller vore det viktigt att själv få välja assistenten?
- Upplever du att det tar länge att hitta en assistent?
- Vad är den längsta/kortaste tid du måsta väntat förrän en lämplig assistent
hittats?
- Har assistenten bytts ofta?
- Vad är orsaken, tror du?
- Vad är det längsta/kortaste samarbetet med en assistent?
- Känner du att bytandet av assistent påverkar/påverkat ditt psykiska välmående?
- Det kan vara svårt att hitta långvariga assistenter, varför tror du det är så?
- Hur viktig är personkemin mellan dig och assistent?
- Hur skulle du definiera personkemi?
- Upplever du att din assistent är också din kompis? Ifall ja; är det svårt att sätta
gränsen mellan arbetstagare och kompis?

58

Isabella Roitto

Intervju del 4: Rätten att leva självständigt och att delta i samhället
- Hur bor du?
De som bor i eget hem:
-Hur skulle det kännas om du inte kunde bo i ditt eget hem?
-Kunde du tänka dig bo i ngn boendeform?
De som bor i en boendeform:
- Vad är positivt/negativt med att bo i en boendeform?
- Fick du själv välja vilket boende du bor i?
- Har du bytt boende nångång? Om ja, var det eget val eller blev du tvungen?
- Har du haft dåliga upplevelser från något boende?
- Skulle du hellre ha ett eget hem dit assistenter kommer (vid behov) dygnet
runt?
- Upplever du att du bor och lever jämlikt som alla andra i samhället?
- Känner du till artikel 19 i FN:s konvention om funktionshinder uppfylls?
- Anser du att artikel 19 i FN:s konvention om funktionshinder uppfylls?
- Hur skulle livet se ut utan personlig assistans?

59

Isabella Roitto

Bilaga 2
SAMTYCKE
Härmed godkänner jag att Isabella Roitto får banda in intervjun och använda den senare till en
pro gradu-avhandling.
Ifall den intervjuade är minderårig behövs förmyndarens underskrift.
Ort och datum:
___________________________________________________________________________
Underskrift
Namnförtydligande

60

